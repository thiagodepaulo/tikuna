 
 
 
NÜXÍRAXÜ̃XÜ̃ I 
 
 
TUPANAARÜ ORE 
 
 
 
 
(Seleções) 
 
 
 
 
 
Seleções do 
Antigo Testamento 
das Sagradas Escrituras 
no idioma 
ticuna 
 
 
  
A Palavra de Dues nos mãos do povo
 
 
Seleções do 
Antigo Testamento 
das Sagradas Escrituras 
no idioma 
ticuna 
 
 
 
 
 
Primera edição, 2007 
Segunda edição, 2009 
 
 
 
 
 
 
 
 
© Wycliffe Bible Translators 
 
Concede-se autorização para copiar, distribuir e comunicar 
ao público este texto, com as seguintes restrições: 
· Atribuição. Deve-se reconhecer e dar crédito à 
Wycliffe Bible Translators (mas não de uma 
forma que possa sugerir a colaboração dela ou 
seu apoio na aplicação da obra). 
· Comercialização. Não se pode utilizar esta obra 
para fins comerciais. 
· Obras derivadas. Não se pode alterar ou 
transformar este texto, nem gerar obras 
derivadas dele.  
 
 
 
PRÓLOGO 
 
Estas seleções do Antigo Testamento das Sagradas 
Escrituras são publicadas com o objetivo de colocá-las à 
disposição dos falantes do idioma ticuna que residem na 
selva à beira do rio Amazonas e seus afluentes.  
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
 
 
 
ÍNDICE  
Gênesis                        ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·   7 
Êxodo                  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  74 
Levítico                 ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 118 
Números   ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 125 
Deuteronômio  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 146 
Josué                         ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 155 
Juízes                  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 176 
Rute               ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 192 
1 Samuel                         ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 199 
2 Samuel                        ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 236 
1 Reis                    ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 250 
2 Reis                   ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 284 
1 Crônicas       ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 312 
2 Crônicas      ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 326 
Esdras              ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 334 
Neemias         ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 347 
Ester          ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 356 
Jó                      ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 368 
Salmos     ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 385 
Provérbios   ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 512 
Eclesiastés     ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 522 
Cântico dos Cânticos         ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 528 
Isaías  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 530 
Jeremias    ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 546 
Lamentações de Jeremias                 ·  ·  ·  ·  ·  ·  ·  ·  ·  ·  ·  ·  ·  ·  ·  · 568 
Ezequiel          ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 571 
Daniel              ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 583 
Oséias               ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 604 
Joel                      ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 611 
Amós                         ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 615 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
 
Obadias                ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 620 
Jonas                         ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 622 
Miquéias  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 626 
Naum                    ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 631 
Habacuque                     ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 633 
Sofonias           ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 636 
Ageu       ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 639 
Zacarias             ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 642 
Malaquias          ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 648 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
7 
 
Guxü̃ma ga yema Tupana 
ngo̱xẽẽxü̃chiga 
 
1
  
1-2 Noxriarü ügügu rü Tupana 
nanaxü i guxü̃ma i dauxü̃wa 
ngẽxmaxü̃ rü nhaa naane. Notürü nhaa 
naane ga noxri rü taxũta aixcuma mea 
inanu rü dexátüü̃wa nayexma rü 
naxẽanemare. Rü nüma ga Tupanaãxẽ 
rü naétügu nachü̱xü. 3 Rü yexguma ga 
Tupana rü nhanagürü: —¡Nangexma̱x i 
ngóonexü̃! —nhanagürü. Rü ningóone. 
4 Rü Tupana rü yema ngóonexü̃maxã 
nataãxẽ rü yemaca̱x nüxrüwama 
nanayexmaxẽxẽ ga yema ngóonexü̃ 
nüxna ga yema ẽanexü̃. 5 Rü yema 
ngóonexü̃ rü ngunexü̃gu nanaxüéga rü 
ga ẽanexü̃ rü chütaxü̃gu. Rü yemaacü 
ningu ga nüxíraxü̃xü̃ ga ngunexü̃. 6 Rü 
yemawena rü nhanagürü ga Tupana: 
—Name nixĩ i ngẽma dexá i cherena 
ixĩxü̃ rü nachü̱xnagü nax tama ngẽma 
dexá i nhaxtüwa ngẽxmaxü̃na 
yaxṹxü̃ca̱x rü ngẽmaãcü nax 
naxãchicaanexü̃ca̱x i norü ngãxü̃wa 
—nhanagürü. Rü yemaacü nixĩ. 7 Rü 
yemaacü Tupana nanaxüchicaane ga 
yexguma yaxũgachixẽẽã̱xgu ga yema 
cherena nüxna ga yema dexá ga nhaa 
naanewa yexmaxü̃. Rü dauxü̃wa 
nayexma ga caixanexü̃ rü natüü̃wa ga 
dexá. 8 Rü Tupana rü naanetüwemaxã 
nanaxu ga yema dauxü̃wa yexmaxü̃. Rü 
yemaacü ningu ga norü taxre ga 
ngunexü̃. 9 Rü yexguma ga Tupana rü 
nhanagürü: —¡Nhaa dexá i 
waixümüétüwa ngẽxmaxü̃ rü wüxiwa 
naxũ nax ngẽmaãcü nangóxü̃ca̱x i 
paanexü̃! —nhanagürü. Rü yemaacü 
nixĩ. 10 Rü yema paanexü̃ rü waixümügu 
nanaxüéga ga Tupana. Rü yema dexá ga 
wüxiwa ũxü̃chiüxü̃ rü mármaxã nanaxu. 
Rü Tupana nüxü̃ nadau ga nax namexü̃ 
ga guxü̃ma ga yema. 11 Rü nhanagürü: 
—¡Naxügü i waixümüwa i naguxü̃raü̃xü̃ 
i nanetügü rü natüanegü i ãxchiréxü̃ rü 
naigü i oṍxü̃! —nhanagürü. Rü yemaacü 
nixĩ ga nangóxü̃. 12 Rü yexguma yema 
waixümüwa narüxügü ga naguxü̃raü̃xü̃ 
ga nanetügü rü natüanegü ga ãxchiréxü̃ 
rü naigü ga mexü̃ nax nangṍxü̃ i norü o. 
Rü Tupana nüxü̃ nadau ga nax namexü̃ 
ga guxü̃ma ga yema nango̱xẽẽxü̃. 13 Rü 
yemaacü ningu ga norü tamaepü̱x ga 
ngunexü̃. 14-15 Rü yexguma ga Tupana rü 
nhanagürü: —¡Nangexma̱x i omügü i 
 
GÊNESIS 
 
(Naanearü ügüchiga) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
8 
dauxü̃wa nax naanexü̃ 
nangóonexẽẽxü̃ca̱x rü nax 
nangemaxü̃ca̱x i ngunexü̃ rü chütaxü̃, rü 
ngẽmaãcü nüxü̃ icuáxü̃ca̱x i wüxichigü i 
ngunexü̃ rü taunecü rü mucü! 
—nhanagürü. Rü yemaacü nixĩ. 16 Rü 
yemaacü nanaxü ga yema taxre ga 
ngóonexẽẽruxü̃ ga üa̱xcü rü tauemacü, 
rü ngẽma rütamaexü̃ nax ngunecü 
inabáxixü̃ca̱x rü ngẽma rüxíramaexü̃ 
nax chütacü inabáxixü̃ca̱x. Rü nanaxü ta 
ga woramacurigü. 17-18 Rü dauxü̃wa 
nanayexmagüxẽxẽ nax nhaa naanegu 
nabáixgüxü̃ca̱x i ngunecü rü chütacü. 
Rü yemaacü yema ẽanexü̃na 
nayaxũgachixẽxẽ ga ngóonexü̃. Rü 
Tupana nüxü̃ nadau ga nax namexü̃ ga 
guxü̃ma ga yema. 19 Rü yemaacü ningu 
ga norü ãgümücü ga ngunexü̃. 20 Rü 
nhu̱xũchi Tupana rü nhanagürü: 
—¡Dexáwa nangó rü yamu i 
naguxü̃raü̃xü̃ i choxnigü rü 
naguxü̃raü̃xü̃ i ta̱xacü i to i dexáwa 
maxẽxü̃! ¡Rü ngẽxgumarüxü̃ ta nangó i 
naguxü̃raü̃xü̃ i werigü i nhaa 
naaneétügu ixüüüxü̃! —nhanagürü. Rü 
yemaacü nixĩ. 21 Rü yexgumarüxü̃ ta 
Tupana nanaxü ga naexü̃gü i taxüchixü̃ 
i márwa maxẽxü̃. Rü nanaxü ta ga 
naguxü̃raü̃xü̃ ga choxnigü i dexáwa 
maxẽxü̃, rü naguxü̃raü̃xü̃ ga werigü i 
ãpe̱xátüxü̃. Rü Tupana nüxü̃ nadau ga 
nax namexü̃ ga guxü̃ma ga yema 
naxüxü̃. 22 Rü mexü̃ ga ore namaxã 
naxuegu ga yema naxüxü̃, rü 
nhanagürü: —¡Pexãxacügü rü pimu rü 
penapagüxẽxẽ i taxtügü rü már! ¡Rü 
pema i werigü, rü penapaxẽxẽ i nhaa 
naane! —nhanagürü. 23 Rü yemaacü 
ningu ga norü wüxime̱xpü̱x ga ngunexü̃. 
24 Rü yexguma ga Tupana rü nhanagürü: 
—¡Nangexma̱x i naanewa i 
naguxü̃raü̃xü̃ i naexü̃gü i naxü̃na 
ixĩgüxü̃, rü naexü̃gü i naixnecüwa 
maxẽxü̃, rü naexü̃gü i waixümüanegu 
nügü itúgüxü̃! —nhanagürü. Rü 
yemaacü nixĩ. 25 Rü yemaacü Tupana 
nanaxü ga naguxü̃raü̃xü̃ ga naexü̃gü ga 
naixnecücüã̱x ga idüraexü̃, rü naexü̃gü i 
naxü̃nagü ixĩgüxü̃, rü naexü̃gü i 
waixümüanegu nügü itúgüxü̃. Rü nüxü̃ 
nadau ga nax namexü̃ ga guxü̃ma ga 
yema. 26 Rü yexguma ga Tupana rü 
nügümaxã nhanagürü: —¡Ngĩxã 
yigüraxü̃ãcü tanaxü ya yatü! Rü nüma 
rü taxrüxü̃ tá naãxẽxü̃ nacua̱x nax 
namaxã inacuáxü̃ca̱x i guxü̃ma i ngẽma 
dexáwa maxẽxü̃, rü ngẽma werigü, rü 
ngẽma naxü̃nagü, rü ngẽma naexü̃gü i 
naixnecüwa maxẽxü̃ —nhanagürü. 27 Rü 
yemaacü Tupana rü nügüraxü̃ãcü 
nanaxü ga duü̃, yatüxü̃ rü ngexü̃. 28 Rü 
yexguma ga Tupana rü mexü̃ ga ore 
namaxã naxuegu rü nhanagürü nüxü̃: 
—¡Pixãxacügü rü pimu! ¡Rü penapaxẽxẽ 
i nhaa naane, rü namaxã ipecuá i 
choxnigü, rü werigü, rü guxü̃ma i 
naexü̃gü rü ngẽma nhaxtüanegu ixũxü̃! 
—nhanagürü. 29 Rü yemawena rü 
nhanagürü ta nüxü̃: —Dücax, marü 
pexna chanaxã i guxü̃ma i nanetü i 
ãxchiréxü̃ rü guxü̃ma i naigü i 
ixãarüxoṍxü̃. Rü guxü̃ma i ngẽma rü 
perü ngõ̱xruxü̃ tá nixĩ. 30 Notürü 
guxü̃ma i ngẽma naexü̃gü i 
naixnecücüã̱x rü naxü̃nagü rü ngẽma 
nhaxtüanegu nügü itúgüxü̃ rü ngẽma 
werigü, rü maxẽ rü nanetü nüxna chaxã 
nax ngẽmamaxã naxãwemügüxü̃ca̱x 
—nhanagürü. Rü yemaacü nixĩ. 31 Rü 
GÊNESIS 1 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
9 
Tupana nüxü̃ nadau nax namexechixü̃ 
ga guxü̃ma ga yema naxüxü̃. Rü 
yemaacü ningu ga norü 6 ga ngunexü̃. 
 
2
  
1 Rü yemaacü ningu i ngẽma 
dauxü̃wa ngẽxmagüxü̃ rü nhaa 
naane rü guxü̃ma i nawa ngẽxmagüxü̃. 
2 Rü yexguma norü 7 ga ngunexü̃wa 
nanguxgu rü Tupana rü marü 
nayanguxẽxẽ ga guxü̃ma ga yema 
naxüxü̃. Rü inarüngü̃. 3 Rü yexguma ga 
Tupana rü mexü̃ namaxã naxuegu ga 
yema 7 ga ngunexü̃. Rü nüxü̃ nixu nax 
noxrü yixĩxü̃ ga yema ngunexü̃ yerü 
nagu inarüngü̃ nawa ga guxü̃ma ga 
yema puracü ga naxüxü̃. 4 Rü yemaacü 
nixĩ ga naxüxü̃ i ngẽma dauxü̃wa 
ngẽxmagüxü̃ rü nhaa naane rü guxü̃ma i 
nawa ngẽxmagüxü̃. 
 
Naane ga Edéü̃wa nayexma ga yatü 
5 Rü yexguma Cori ya Tupana noxri 
naxü̱xgu i ngẽma dauxü̃wa ngẽxmagüxü̃ 
rü nhaa naane, rü nataxuma ga 
nanetügü rü taũta narüxügü ga 
natüanegü yerü Tupana rü taũta 
naaneétügu nanapuxẽxẽ. Rü nataxuma 
ga duü̃xü̃ ga nüxna dauxü̃ ga nanetügü. 
6 Notürü ga yema naane rü 
nanaxaiyaãchi nax guxü̃wama 
yawaianexü̃ca̱x. 7 Rü yexguma Cori ya 
Tupana naxü̱xgu ga guma yatü, rü 
waixümüte̱xewa nanaxü. Rü naraü̃gu 
nacue rü yemaacü maxü̃ nüxna naxã. 
Rü yexguma namaxü̃ã̱x ga yatü. 8 Rü 
yemawena ga Cori ya Tupana rü 
inanató ga wüxi ga mexechixü̃ ga naane 
ga Edéü̃wa ga üa̱xcü írügoxü̃waama 
yexmaxü̃. Rü yemagu nanamu ga guma 
yatü ga nüma naxüãcü. 9 Rü yemawa 
nanaxügüxẽxẽ ga naguxü̃raü̃xü̃ ga 
mexechixü̃ ga nanetügü ga chi̱xégaarü 
oṍxü̃. Rü yema naanearü ngãxü̃gu 
nanató ga yema nanetü ga maxü̃ nawa 
yexmaxü̃. Rü inanató ta ga yema nanetü 
ga nawa nüxü̃ icuáxü̃ i mexü̃ rü chixexü̃. 
10 Rü yema naane ga Edéü̃gu ãégaxü̃wa 
ne nada ga wüxi ga natü ga 
yawaimüanexẽẽxü̃ ga yema naane. Rü 
yéma Edéü̃wa nixĩ ga inaxügüxü̃ ga 
yema natü nax naxãgümücüchacüüxü̃. 
11 Rü yema wüxi ga nachacüxü rü 
Pisóü̃gu naxãéga, rü yema nachacüxü 
nixĩ ga yawaimüanexẽẽxü̃ ga Awíraane 
ga úiru nawa yexmaxü̃. 12 Rü yema úiru 
ga yema naanewa yexmaxü̃ rü 
namexechi. Rü ngẽxgumarüxü̃ ta i 
ngẽma naanewa rü nayima ya yima nai 
ya pumára nagüwa ixüxüne. Rü nayima 
ta ya nuta ya nga̱xãẽruxü̃ ya ónichegu 
ãégacü. 13 Rü yema to ga nachacüxü rü 
Yióü̃gu naxãéga, rü yema natü rü 
Cúchearü naanegu nipogüchigü. 14 Rü 
yema norü tamaepü̱x ga nachacüxü rü 
Tígrigu naxãéga, rü Achíriaanearü 
naanewaama nada i üa̱xcü ne ũxü̃wa. 
Rü yema norü ãgümücü ga nachacüxü 
rü Eufrátegu naxãéga. 15 Rü yexguma 
Cori ya Tupana yema naane ga Edéü̃wa 
nayexmaxẽẽgu ga guma yatü, rü 
nanamu nax mea nüxna nadauxü̃ca̱x ga 
guxü̃ma ga yema naanewa yexmaxü̃. 
16 Rü nüma ga Cori ya Tupana rü 
nanaxucu̱xẽ rü nhanagürü nüxü̃: 
—Marü name i cunangõ̱x i guxü̃ma i 
nhaa naanewa ngẽxmaxü̃ i nanetügüarü 
o. 17 Notürü ngẽma nanetü i cua̱x i mexü̃ 
rü cua̱x i chixexü̃ nawa ngẽxmaxü̃, rü 
taxũtáma cunangõ̱x i norü o. Erü 
ngẽxguma tá cunangõ̱xgux rü cumaxã 
nüxü̃ chixu rü tá cuyu —nhanagürü. 
GÊNESIS 1 
,  
2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
10 
18 Rü yexguma ga Cori ya Tupana rü 
nhanagürü: —Tama name nax nüxica 
nangexmaxü̃ ya yatü. Rü ngẽmaca̱x tá 
chanaxü i wüxi i namücü nax norü 
ngü̃xẽẽruxü̃ i nüxü̃́ mexü̃ yixĩxü̃ca̱x. 
19 Rü nüma ga Cori ya Tupana rü 
waixümüte̱xewa nanaxü ga 
naguxü̃raü̃xü̃ ga naexü̃gü rü werigü. Rü 
guma yatüxü̃tawa nanagagü nax nüma 
yaxüégaãxü̃ca̱x. Rü nüma ga guma yatü 
rü nayaxüéga ga guxü̃ma ga yema 
naexü̃gü ga naxü̃nagü ixĩgüxü̃ rü yema 
naexü̃gü ga idüraexü̃ rü guxü̃ma ga 
werigü. Rü yema naéga ga namaxã 
yaxüégaxü̃ rü ngẽmatama nixĩ i naéga i 
nhu̱xmax namaxã nüxü̃ icuáxü̃. 20 Rü 
yemaacü nüma ga yatü rü nayaxüéga ga 
guxü̃ma ga yema naexü̃gü ga naxü̃na 
ixĩgüxü̃, rü guxü̃ma ga yema naexü̃gü 
ga naixnecücüã̱x, rü guxü̃ma ga yema 
werigü. Notürü yematanüwa rü 
nataxuma ga namücü ga guma yatü ga 
nüxü̃́ mexü̃ nax norü ngü̃xẽẽruxü̃ yixĩxü̃. 
21 Rü yemaca̱x ga Tupana rü poraãcü 
nanapexẽxẽ ga gumá yatü. Rü yexguma 
napeyane rü nanayaxu ga wüxi ga naga, 
rü wenaxarü nayaxẽxẽxẽ ga namachi. 
22 Rü guma nagawa rü Cori ya Tupana 
rü ngĩxü̃ naxü ga wüxi ga nge. Rü 
nhu̱xũchi guma yatüxü̃tawa ngĩxü̃ naga. 
23 Rü yexguma ngĩxü̃ nada̱xgux ga guma 
yatü, rü nhanagürü: —Nhaa nge rü 
chauxchina̱xãtama rü chamachitama 
ngĩxca̱x iyixĩ. Rü ngẽmaca̱x ngexü̃gu tá 
ixãéga erü chawa nixĩ i ngĩxü̃ 
yaxĩxĩchixẽẽxü̃ —nhanagürü. 24 Rü 
ngẽmaca̱x ya yatü, rü tá nanatüna rü 
naéna nixũgachi nax naxma̱xmaxã 
wüxiwa namaxẽxü̃ca̱x, rü nhama 
wüxitama i duü̃xü̃rüxü̃ yixĩgüxü̃ca̱x i 
ngẽma taxre. 25 Rü nüma ga guma yatü 
rü ngĩma ga naxma̱x rü nangexchirugü. 
Notürü ga yema taxre rü tama naxãnee 
ga woo nax nangexchirugüxü̃. 
 
Adáũ rü Éwa rü tama 
 
Tupanaga naxĩnüe 
 
3
  
1 Rü natanüwa ga guxü̃ma ga yema 
naexü̃gü ga idüraexü̃ ga Cori ya 
Tupana üxü̃, rü yema ãxtape nixĩ ga 
guxü̃arü yexera womüxẽẽxü̃ cuáxü̃. Rü 
yema nixĩ ga ngĩxna caxü̃ ga yema nge, 
rü nhanagürü ngĩxü̃: —¿Ẽ̱xna aixcuma 
yixĩxü̃ i Tupana pemaxã nüxü̃ ixuxü̃ nax 
tama penangṍxü̃ca̱x i norü o i ngẽma 
nanetü i nhaa naanewa ngẽxmagüxü̃? 
—nhanagürü. 2 Rü ngĩma ga yema nge 
rü inangãxü̃ rü ngĩgürügü: 
—Ngemáacüx tanangõ̱x i 
ngexü̃rüüxü̃mare i nanetüarü o i nhaa 
naanewa rüxügüxü̃. 3 Notürü ngẽma 
nanetü i nhaa naanearü ngãxü̃wa 
rüxüxü̃arü oxicatama nixĩ i Tupana 
toxna chu̱xuxü̃ nax tanangṍxü̃ca̱x, rü 
bai i nüxü̃ tingṍgümarexü̃. Erü 
ngẽxguma ngẽmaãcü tanaxü̱xgu rü tá 
tayue, nhanagürü toxü̃ —ngĩgürügü 
nüxü̃. 4 Notürü ga yema ga ãxtape rü 
ngĩxü̃ nangãxü̃ rü nhanagürü ngĩxü̃: 
—Tama aixcuma nixĩ i ngẽma. Rü 
taxũtáma peyue. 5 Erü Tupana rü 
meama nüxü̃ nacua̱x ega penangõ̱xgux i 
ngẽma nanetüarü o rü tá nüxü̃ pecua̱x i 
ta̱xacü nixĩ i mexü̃, rü ta̱xacü nixĩ i 
chixexü̃, rü Tupanarüxü̃ tátama pexĩgü 
—nhanagürü ngĩxü̃. 6 Rü yexguma ga 
yema nge rü nüxü̃ idawenü ga yema 
nanetüarü o rü ngĩxü̃́ nangúchaü̃ ga nax 
nangṍõxü̃ nax yemaacü cua̱x ngĩxü̃́ 
yexmaxü̃ca̱x. Rü iyacawe ga wüxipü̱xü 
GÊNESIS 2 
,  
3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
11 
ga norü o rü inangõ̱x. Rü nhu̱xũchi 
ngĩtemaxã ingau rü nüma rü ta 
nanangõ̱x. 7 Rü yexgumatama 
ningo̱xnaxetügü rü nüxü̃ nicua̱xãchitanü 
ga nax yangexchiruxü̃. Rü yemaca̱x 
figuéraátü nanga̱i̱xcu nax yemamaxã 
nügü yadüxpe̱xegüxü̃ca̱x. 8 Rü yáuanecü 
ga yexguma yabuuchigu ga buanecü, rü 
guma yatü rü yema nge rü Tupanaxü̃ 
naxĩnüe nax yema naanegu 
yaxũgüchigüxü̃. Rü nibuxmü rü 
naxcha̱xwa nanetünecügu nicu̱xgü. 
9 Notürü nüma ga Cori ya Tupana rü 
guma yatüca̱x naca. Rü nüxna naca rü 
nhanagürü: —¿Ngextá cungexma? 
—nhanagürü. 10 Rü nüma ga guma yatü 
rü nanangãxü̃ rü nhanagürü: —Cuxü̃ 
chaxĩnü nax nhaa naanegu quixũgüxü̃, 
rü chamuü̃ erü changexchiru. Rü 
ngẽmaca̱x ichicu̱x —nhanagürü. 11 Rü 
yexguma ga Tupana rü nüxna naca rü 
nhanagürü: —¿Texé cumaxã nüxü̃ tixu 
nax cungexchiruxü̃? ¿Ẽ̱xna cunangõ̱x i 
ngẽma nanetüarü o i cuxna chachu̱xuxü̃ 
nax tama cunangṍxü̃ca̱x? —nhanagürü. 
12 Rü nüma ga guma yatü nanangãxü̃ rü 
nhanagürü: —Ngẽma nge ga choxna 
ngĩxü̃ cumucü chamücüxü̃ rü chamaxã 
ingau i ngẽma nanetüarü o i toxna 
cuchu̱xuxü̃ rü chama rü chanangõ̱x 
—nhanagürü. 13 Rü yexguma ga Cori ya 
Tupana rü ngĩxna naca ga yema nge rü 
nhanagürü ngĩxü̃: —¿Tü̱xcüü̃ ngẽma 
cuxü? —nhanagürü. Rü ngĩma rü 
inangãxü̃ rü ngĩgürügü: —Ngẽma 
ãxtape choxü̃ nawomüxẽxẽ rü ngẽmaca̱x 
chanangõ̱x —ngĩgürügü. 14 Rü yexguma 
ga Cori ya Tupana rü nhanagürü nüxü̃ 
ga yema ãxtape: —Nhaa cuxüxü̃gagu rü 
natanüwa i guxü̃ma i naexü̃gü rü tá 
cuchixe. Rü nhu̱xmax rü cuxtanecamaxã 
tá iquixũ rü ãxte̱xeanexü̃maxã tá 
cuxãwemü nhu̱xmatáta cuyu̱x. 15 Rü 
nhu̱xmax rü pemaxã chanaxuegu nax 
cuma rü ngẽma nge rü pegümaxã 
perüxuanügüxü̃. Rü ngẽxgumarüxü̃ tá ta 
i cuxacügü rü ngĩxacügü nügümaxã 
narüxuanügü. Rü yimá ngĩne rü tá cuxü̃ 
nipúmüeru rü cuma rü tá 
cunangõ̱xchinécutü —nhanagürü. 16 Rü 
yexguma ga Tupana rü yema ngexü̃ 
nhanagürü: —Tá chanayexeraguxẽxẽ 
nax cuxü̃́ nangúxü̃ i ngẽxguma 
cuxãxacügux. Rü cuxü̃́ nangúãcü tá 
cuxíraxacü. Notürü taxũtáma nüxü̃ 
curüxo nax cute cuxü̃́ ngúchaü̃xü̃. Rü 
nüma rü tá cumaxã inacua̱x 
—nhanagürü. 17 Rü yexguma ga Tupana 
rü Adáũxü̃ nhanagürü: —Ngẽma ngĩga 
nax cuxĩnüxü̃ i ngẽma cuxma̱x rü ngẽma 
nax cunangṍxü̃ i ngẽma ori̱x i cuxna 
chachu̱xuxü̃ nax tama cunangṍxü̃ca̱x, rü 
ngẽmaca̱x i nhu̱xmax rü cugagu tá 
chixexü̃wa nangexma i nhaa naane. Rü 
poraãcü tá cupuracü nax naxüxü̃ca̱x i 
cunetü nhu̱xmatáta cuyu̱x. 18 Rü nhaa 
naane rü tá tuxugü rü 
natüanegümaxãmare narüxü. Rü nanetü 
i naixnecücüã̱xarü omaxãmare tá 
cungãxü̃. 19 Rü poraãcü tá cupuracü rü 
cuxaiya nax cuxü̃́ nangexmaxü̃ca̱x i 
cuwemü nhu̱xmatáta cuyu̱x rü 
ngẽmaãcü wena tá waixümüca̱x 
cutáegu, yerü yemawa cuxü̃ chaxü ga 
noxrix, rü waixümü quixĩ rü wena 
táxarü ngẽmaxü̃ quixĩ —nhanagürü ga 
Tupana. 20 Rü guma yatü rü Éwagu 
ngĩxü̃ naxüéga ga yema naxma̱x. Yerü 
ngĩma iyixĩ ga naé yixü̃ ga guxü̃ma i 
duü̃xü̃gü. 21 Rü nüma ga Cori ya Tupana 
GÊNESIS 3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
12 
rü naexü̃cha̱xmüü̃maxã nayaxüxchiru 
nax yemamaxã yaxãxchiruxü̃ca̱x ga 
guma yatü rü yema nge. 22 Rü nhu̱xũchi 
ga Tupana rü nügümaxã nhanagürü: 
—Nhu̱xma ya daa yatü rü taxrüü̃tama 
nixĩ nax nüxü̃ nacuáxü̃ i mexü̃ rü 
chixexü̃. Rü ngẽmaca̱x ngĩxã 
tayamugachi nax tama nüxü̃ 
nadáuxü̃ca̱x i ngẽma nanetüarü o i 
maxẽẽruxü̃. Erü ngürüãchi tá nüxü̃ 
nadáuxgu rü tá nanangõ̱x rü 
guxü̃gutáma namaxecha —nhanagürü. 
23 Rü yemaca̱x nixĩ ga Cori ya Tupana ga 
guma yatüxü̃ Edéü̃wa ínata̱xüchixü̃ rü 
nagu namuaxü̃ nax nawa 
napuracüxü̃ca̱x ga waixümü ga noxri 
nawa naxüãxü̃. 24 Rü yexguma 
ínata̱xüchiã̱xguwena rü Edéü̃maü̃gu 
nanamugü ga nhuxre ga dauxü̃cüã̱x ga 
ixãxpe̱xátüxü̃, rü yexma nanaxǘ ta ga 
wüxi ga tara ga iya̱u̱xracüüxü̃ ga 
guxü̃cüwagu yawe̱xemaãchiü̃xü̃ nax 
nüxna nadaugüxü̃ca̱x ga yema nama ga 
nanetü ga maxẽẽruü̃wa nadaxü̃. 
 
Caĩ́ rü Abéuchiga 
 
4
  
1 Rü yexguma ga guma yatü rü 
naxma̱x ga Éwamaxã namaxü̃. Rü 
ixãxacü namaxã ga ngĩne ga Caĩ́. Rü 
ngĩgürügü: —Marü choxü̃́ nangexma ya 
chaune ya Cori ya Tupana choxna 
namucü —ngĩgürügü. 2 Rü 
yexgumawena rü wena ixãxacü namaxã 
ga Abéu ga Caĩ́enexẽ. Rü guma Abéu rü 
carnéruarü yaexẽẽwa napuracü rü Caĩ́ 
rü naanewa napuracü. 3 Rü yexguma 
marü nhuxre ga taunecü ngupetü̱xgu rü 
wüxi ga ngunexü̃gu rü Caĩ́ rü 
Tupanaca̱x nayagu ga norü ãmare ga 
nanetüarü o. Rü yemamaxã Tupanaxü̃ 
nicua̱xüxü̃. 4 Rü yexgumarüxü̃ ta ga 
Abéu rü Tupanana nayaxã ga 
nüxíraxü̃xü̃ ga norü carnéruxacü ga 
rümemaexü̃ rü yemamaxã Tupanaxü̃ 
nayarücua̱xüxü̃. Rü nüma ga Cori ya 
Tupana rü Abéumaxã rü norü 
ãmaremaxã nataãxẽ. 5 Notürü ga Tupana 
rü tama Caĩ́maxã rü woo norü 
ãmaremaxã nataãxẽ. Rü yemaca̱x ga Caĩ́ 
rü poraãcüxüchima nanu rü 
nanuchametü. 6 Rü yexguma ga Cori ya 
Tupana rü nhanagürü nüxü̃: —¿Tü̱xcüü̃ 
cunu rü cunuchametü? 7 Rü ngẽxguma 
chi aixcuma mexü̃ cuxü̱xgu rü chi 
cutaãxẽchametü. Notürü ngẽma nax 
tama mexü̃ cuxüxü̃, rü ngẽma chixexü̃ 
rü ínamemare nax cuxü̃ naporamaexü̃. 
Notürü ega cuma rü tama naga 
cuxĩnügu rü tá nüxü̃ curüyexera i 
ngẽma chixexü̃ —nhanagürü. 8 Rü wüxi 
ga ngunexü̃gu rü Caĩ́ rü naenexẽ ga 
Abéuna naxu nax naanegu 
naxĩaneãxü̃ca̱x. Rü yexguma marü 
naanewa nayexmagügu, rü Caĩ́ rü 
naenexẽ ga Abéuna nayuxu rü nayama̱x. 
9 Rü yexguma ga Cori ya Tupana rü 
Caĩ́na naca rü nhanagürü: —¿Ngecü 
nixĩ ya cuenexẽ ya Abéu? —nhanagürü. 
Rü Caĩ́ nanangãxü̃ rü nhanagürü: 
—Tama nüxü̃ chacua̱x nax ngextá 
nangexmaxü̃. ¿Ẽ̱xna cuma nagu 
curüxĩnügu rü chaueneearü daruxü̃ 
chixĩ? —nhanagürü. 10 Notürü ga Cori 
ya Tupana rü nhanagürü nüxü̃: 
—¿Tü̱xcüü̃ cueneexü̃ quima̱x? Erü yimá 
nagü ya waixümügu bacü rü nhama 
nümatama ya cuenexẽ choxna 
cagüxü̃rüü̃tama nixĩ i choxna nacagüxü̃ 
nax cuxü̃ ínaxuaxü̃xü̃ nax cuxü̃ 
chapoxcuxü̃ca̱x. 11 Rü ngẽmaca̱x i 
GÊNESIS 3 
,  
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
13 
nhu̱xmax rü marü cuchixexü̃gu rü tá 
ícuta̱xüchi nawa i nhaa nachica i 
cueneegü nagu cubaxẽẽxü̃. 12 Rü woo tá 
naanewa cupuracü, notürü taxuxü̃táma i 
nanetü cuxü̃́ nixo. Rü tá nhaa naanegu 
cunaxũpetüanemare rü tagutáma 
curüngü̃ —nhanagürü. 13 Rü yexguma ga 
Caĩ́ rü Cori ya Tupanaxü̃ nangãxü̃ rü 
nhanagürü: —Nataxüchi i nhaa poxcu i 
choxna cuxãxü̃ rü tama yaxna namaxã 
chaxĩnü. 14 Nhu̱xma rü marü choxü̃ 
ícuta̱xüchi nawa i nhaa nachica rü 
ngẽmaca̱x tá curü yáxü̃guxü̃chima 
chanaxũpetüanemare, rü tagutáma 
icharüngü̃. Rü ngẽmaãcü 
ngexü̃rüüxü̃mare i choxü̃ iyanga̱u̱xü̃ rü 
tá choxü̃ nima̱x —nhanagürü. 15 Notürü 
nüma ga Cori ya Tupana rü nanangãxü̃ 
rü nhanagürü: —Ngẽxguma chi texé 
cuxü̃ ima̱xgu rü 7 e̱xpü̱xcüna tá curü 
yexera tapoxcu —nhanagürü. Rü 
yexguma ga Cori ya Tupana rü Caĩ́gu 
nanaxǘ ga wüxi ga cua̱xruxü̃ nax tama 
tayamáxü̃ca̱x ga guxema nüxü̃ 
iyanga̱u̱xe. 16 Rü nixũ ga Caĩ́ nawa ga 
yema nachica ga Tupana nawa namaxã 
idexaxü̃. Rü Edéü̃wa inaxũãchi rü üa̱xcü 
ne ũxü̃waama naxũ ga Nóyianewa. Rü 
yexma naxãchiü̃. 
…… 
 
Norü tamaepü̱x ga nane 
 
ga Adáũ rü Éwa 
25 Rü nüma ga Adáũ rü wenaxarü 
naxma̱xmaxã namaxü̃ rü ngĩma rü 
wenaxarü ixãxacü. Rü guma nane rü 
Chétigu nanaxüéga rü ngĩgürügü: 
—Tupana choxna nanamu ya nai ya 
chaune nachicüxü ga Abéu ga Caĩ́ 
yamácü —ngĩgürügü. 26 Rü yexguma 
naya̱xgu ga Chéti rü naxãne rü 
Enóquigu nanaxüéga ga guma nane. Rü 
yexgumacürüwa inanaxügüe ga 
duü̃xü̃gü ga Cori ya Tupanaarü 
ngü̃xẽẽca̱x ínacagüxü̃. 
…… 
 
Adáũtaagüchiga 
 
5
  
3 Rü nüma ga Adáũ rü nüxü̃́ 
nayexma ga 130 ga taunecü ga 
yexguma nabuxgu ga nane ga Chéti ga 
nanaraü̃xü̃chicü. 4 Rü yemawena ga 
Adáũ rü 800 ga taunecü namaxü̃. Rü 
nüxü̃́ nayexma ga naigü ga nanegü rü 
naxacügü. 5 Rü yemaacü 930 ga 
taunecüwa nangu nax namaxü̱̃xü̃. Rü 
yexgumaepü̱x ga taunecügu nayu. 6 Rü 
Chéti rü nüxü̃́ nayexma ga 105 ga 
taunecü ga yexguma nabuxgu ga nane 
ga Enó. 7 Rü yemawena ga Chéti rü 807 
ga taunecü namaxü̃. Rü nüxü̃́ nayexma 
ga naigü ga nanegü rü naxacügü. 8 Rü 
yemaacü 912 ga taunecüwa nangu nax 
namaxü̱̃xü̃. Rü yexgumaepü̱x ga taunecü 
nüxü̃́ yexmagu nayu. 9 Rü Enó rü nüxü̃́ 
nayexma ga 90 ga taunecü ga yexguma 
nabuxgu ga nane ga Caináü̃. 
…… 
12 Rü Caináü̃ rü nüxü̃́ nayexma ga 70 
ga taunecü ga yexguma nabuxgu ga 
nane ga Mararée. 
…… 
15 Rü Mararée rü nüxü̃́ nayexma ga 65 
ga taunecü ga yexguma nabuxgu ga 
nane ga Yeréyi. 
…… 
18 Rü Yaréyi rü nüxü̃́ nayexma ga 162 
ga taunecü ga yexguma nabuxgu ga 
nane ga Enóqui. 
…… 
GÊNESIS 4 
,  
5 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
14 
21 Rü Enóqui rü nüxü̃́ nayexma ga 65 
ga taunecü ga yexguma nabuxgu ga 
nane ga Matucharéü̃. 22 Rü nüma ga 
Enóqui rü guxü̃guma Tupanaarü 
ngúchaü̃ãcüma namaxü̃. Rü Matucharéü̃ 
buxguwena rü 300 ga taunecü namaxü̃ 
ga Enóqui. Rü nüxü̃́ nayexma ga togü ga 
nanegü rü naxacügü. 23 Rü yemaacü 365 
ga taunecüwa nangu nax namaxü̱̃xü̃. 
24 Rü yema nax guxü̃guma Tupanaarü 
ngúchaü̃ãcüma namaxü̱̃xü̃ ga Enóqui, rü 
wüxi ga ngunexü̃gu ngürümare 
inarütaxu yerü Tupana nayaga. 25 Rü 
Matucharéü̃ rü nüxü̃́ nayexma ga 187 ga 
taunecü ga yexguma nabuxgu ga nane 
ga Laméqui. 26 Rü yemawena ga 
Matucharéü̃ rü 782 ga taunecü namaxü̃. 
Rü nüxü̃́ nayexma ga naigü ga nanegü 
rü naxacügü. 27 Rü yemaacü 969 ga 
taunecüwa nangu nax namaxü̱̃xü̃ ga 
Matucharéü̃. Rü yexgumaepü̱x ga 
taunecügu nayu. 28 Rü Laméqui rü nüxü̃́ 
nayexma ga 182 ga taunecü ga 
yexguma nabuxgu ga nane ga Noé. 
…… 
32 Rü Noé rü yexguma nüxü̃́ 
nayexmagu ga 500 ga taunecü rü nüxü̃́ 
nayexma ga tamaepü̱x ga nanegü ga 
Chéü̃ rü Cáũ rü Yafé. 
 
Chixexü̃ naxügü ga duü̃xü̃gü 
 
6
  
1 Rü yexguma ga duü̃xü̃gü rü 
inanaxügü ga nax yamuxü̃ ga guxü̃ 
ga naanewa. 
…… 
5 Notürü ga Cori ya Tupana rü nüxü̃ 
nadau nax poraãcü chixexü̃ naxügüxü̃ 
rü chixexü̃guxicatama naxĩnüexü̃. 6 Rü 
yemaca̱x ga Tupana rü poraãcü 
nangechaü̃ rü nüxü̃́ nangu̱x nax 
naxüãxü̃ ga guma duü̃. 7 Rü poraãcü 
nangechaü̃ãcüma nhanagürü: —Tá 
ichayanaxoxẽxẽ i ngẽma duü̃xü̃gü i 
chango̱xẽẽxü̃, rü ngẽxgumarüxü̃ tá ta 
ichayanaxoxẽxẽ i ngẽma naxü̃nagü, rü 
naexü̃gü, rü ngẽma naexü̃gü i 
nhaxtüanegu nügü itúgüxü̃, rü werigü 
erü choxü̃́ nangu̱x nax chanango̱xẽẽxü̃ 
—nhanagürü. 8 Notürü ga Noé rü mexü̃ 
Tupanape̱xewa naxü rü yemaca̱x ga 
Tupana rü poraãcü Noémaxã nataãxẽ. 
…… 
 
Noéweü̃ 
13 Rü yemaca̱x ga Tupana rü Noéxü̃ 
nhanagürü: —Nhu̱xma rü marü tá 
chanaxü nax chayanaxoxẽẽxü̃ i guxü̃ma 
i duü̃xü̃gü erü nagagu nangexma i taxü̃ i 
máeta i nhaa naanewa. Rü ngẽmaca̱x tá 
chanagu̱xẽxẽ i ngẽma duü̃xü̃gü wüxigu 
namaxã i guxü̃ma i nhama i naanewa 
ngẽxmaxü̃. 14 ¡Rü naxü ya wüxi ya 
wapuru nawa ya nai ya ãgüne! ¡Rü 
yaxüarü ucapuã̱x i naxmachiãgüwa! ¡Rü 
o̱xwümaxã nawa i nacuchitagü i 
aixepewa rü düxétüwa nax tama 
yachuruxü̃ca̱x! 15 Rü nhaa tá nixĩ i norü 
ta ya yima wapuru: rü 135 métru tá nixĩ 
i norü ma̱x, rü 22 métruarü ngãxü̃ tá 
nixĩ i norü taxmachiã, rü 13 métruarü 
ngãxü̃ tá nixĩ i norü máxchane. 16 ¡Rü 
tamaepü̱xgu tá cunaxü̃nagüchixü̃! ¡Rü 
guxü̃cüwawa i naáxü̃arü ngaicamána tá 
cunaxü i norü ĩã̱xacügü! ¡Rü 
wüxicüwawa tá cunaxü i naã̱x! 17 Erü 
núma tá chanamu ya taxüchicü ya mucü 
nax guxü̃wama inanguanexü̃ca̱x rü 
nayuexü̃ca̱x i guxü̃ma i ta̱xacü i 
maxü̃ã́xü̃ i guxü̃ i naanewa. Rü 
guxü̃táma nayue. 18 Notürü cumaxã 
GÊNESIS 5 
,  
6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
15 
ichaxuneta rü yima wapuruwa tá cuxü̃ 
chamaxẽxẽ tümamaxã ya cuxma̱x rü 
cunegü rü cuneã̱xgü. 19 Rü 
ngẽxgumarüxü̃ tá ta wapurugu 
cuyamuü̃ i taxrechigü i naguxü̃raü̃xü̃ i 
naexü̃gü i nhama i naanewa 
ngẽxmagüxü̃, rü wüxi i yatüxü̃ rü wüxi i 
ngexü̃ nax curüxü̃ namaxẽxü̃ca̱x. 20 Rü 
ngẽmaãcü tá wapurugu nichoü̃ i 
taxrechigü i naguxü̃raü̃xü̃ i naexü̃gü, rü 
naxü̃nagü, rü werigü, rü ngẽma 
naxtanecamaxã nhaxtüanegu itúgüxü̃ 
nax ngẽmaãcü namaxẽxü̃ca̱x. 21 ¡Rü 
nhu̱xmachi nanutaque̱xe i 
naguxü̃raxü̃xü̃ i nawemü rü namaxã 
nanguxü̃ nax cuma rü guxü̃ma i ngẽma 
naexü̃gü rü ngẽmamaxã 
pexãwemüxü̃ca̱x! —nhanagürü. 22 Rü 
nüma ga Noé rü nayanguxẽxẽ ga 
guxü̃ma ga yema Tupana namaxã nüxü̃ 
ixuxü̃. 
…… 
 
Mucü ga taxüchicü 
 
7
  
6 Rü yexguma inanguxgu ga nhaa 
naane namaxã ga guma mucü ga 
taxüchicü, rü nüma ga Noé rü nüxü̃́ 
nayexma ga 600 ga norü taunecü. 7 Rü 
Noé rü wüxigu nanegümaxã rü 
naxma̱xmaxã rü naneã̱xgümaxã guma 
wapurugu nichoü̃ nax tama dexá 
nanadaixü̃ca̱x. 8-9 Rü yexgumarüxü̃ ta 
guma wapurugu nichoü̃ ga yema 
naxü̃nagü ga imexü̃ nax Tupanaxü̃ 
namaxã yacua̱xüü̃güxü̃ca̱x rü yema 
naexü̃gü ga tama yemawa mexü̃, rü 
yema werigü, rü yema naxtanecamaxã 
nhaxtüanegu nügü itúgüxü̃. Rü 
taxrechigü nichoü̃ rü wüxi ga yatüxü̃ rü 
wüxi ga ngexü̃ yema Tupana Noémaxã 
nüxü̃ ixuxü̃rüxü̃. 10 Rü marü 7 ga 
ngunexü̃ nawena ga guma wapurugu 
nax yachoü̃xü̃, rü inaxügü ga nax 
inanguxü̃ ga nhaa naane. 11 Rü yexguma 
Noéaxü̃́ yanguxgu ga 600 ga taunecü rü 
wüxi ga tauemacü rü 17 ga ngunexü̃, rü 
yema ngunexü̃gutama nixĩ ga 
yawáixü̃chiügüxü̃ ga dexá ga 
mártamawa rü yawãxnaxü̃güxü̃ ga dexá 
ga dauxü̃guxü̃ i naanewa. 12 Rü 40 ga 
ngunexü̃ rü 40 ga chütaxü̃ napuecha ga 
nhaa naanewa. 13 Rü marü 7 ga ngunexü̃ 
naxü̃pa nax inanguxü̃ ga nhaa naane rü 
yematama ngunexü̃gu nixĩ ga Noé ga 
yaxüexü̃ nagu ga guma wapuru 
tümamaxã ga naxma̱x rü namaxã ga 
guma tamaepü̱x ga nanegü ga Chéü̃ rü 
Cáũ rü Yafé rü tümamaxã ga guxema 
tamaepü̱x ga naneã̱xgü. 14 Rü yexguma 
nagu yachoü̃gu ga guma wapuru, rü 
nichoü̃ ta ga naguxü̃raü̃xü̃ ga naexü̃gü 
ga naixnecücüã̱x, rü naexü̃gü i naxü̃na 
ixĩgüxü̃, rü naguxü̃raü̃xü̃ ga naexü̃gü ga 
nhaxtüanegu nügü itúgüxü̃ rü 
naguxü̃raü̃xü̃ ga werigü. 15 Rü guxü̃ma 
ga yema naexü̃gü rü wüxigu Noémaxã 
guma wapurugu nichoü̃. Rü taxrechigü 
nichoü̃ ga yema naguxü̃raü̃xü̃ ga 
naexü̃gü rü werigü. 16 Rü nawüxiraxü̃xü̃ 
ga naexü̃güwa rü nichoü̃ ga taxrechigü 
rü wüxi ga yatüxü̃ rü wüxi ga ngexü̃, 
yerü yemaacü nixĩ ga Tupana ga 
Noémaxã nüxü̃ yaxuxü̃. Rü yemawena 
rü nüma ga Cori ya Tupana rü 
nanawãxta ga ĩã̱x. 17 Rü 40 ga ngunexü̃ 
nixĩ ga napuxü̃. Rü narübai ga dexá rü 
yexguma ga guma wapuru rü 
inayangüãchi. 18 Rü yema nax yexeraãcü 
nabaichigüxü̃ ga dexá rü guma wapuru 
rü ningünagüchigü. 19 Rü poraãcü 
GÊNESIS 6 
,  
7 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
16 
narüma̱xü̃chi ga dexá rü yemaca̱x ga 
guma ma̱xpǘnegü rü woo 
máchanexü̃chigüne rü inayi. 20 Rü 
yexguma marü yabaixü̱̃xgu ga 
guxü̃nema ga ma̱xpǘnegü, rü naétü 7 ga 
métru nabainagü. 21 Rü yemaacü nayue 
ga guxü̃ma ga duü̃xü̃gü ga nhama ga 
naanewa maxẽxü̃. Rü yexgumarüxü̃ ta 
nayue ga werigü, rü naxü̃nagü, rü 
naexü̃gü ga naixnecücüã̱x, rü yema 
naxtanecamaxã nügü itúgüxü̃. 22 Rü 
yemaacü nayue ga guxü̃ma ga ta̱xacü ga 
dauxchitawa yexmagüxü̃ rü maxü̃ã́xü̃ rü 
ingü̃ãcüüxü̃. 23 Rü Noé rü guxü̃ma ga 
guma wapuruwa yexmagüxü̃icatama 
namaxẽ. Notürü guxü̃ma ga yema togü 
ga tama wapuruwa yexmagüxü̃ rü 
nayue ga duü̃xü̃gü, rü naexü̃gü, rü 
naxü̃nagü, rü werigü, rü naexü̃gü ga 
naxtanecamaxã nhaxtüanegu ixĩxü̃. 24 Rü 
150 ga ngunexü̃ rü guxü̃wama inangu 
ga naane. 
 
Inayacua̱x ga mucü rü ínixe 
 
8
  
1 Notürü ga Tupana rü tama Noéxü̃ 
inayarüngüma, rü tama nüxü̃ 
inayarüngüma ga guxü̃ma ga yema 
naexü̃gü ga wüxigu Noémaxã 
wapuruwa yexmagüxü̃. Rü yemaca̱x ga 
Tupana rü nayabuanexẽxẽ, rü yema 
dexá rü inanaxügü ga nax íyaxexü̃. 2 Rü 
narüwãxtaxü̃gü ga dexá ga mártamawa 
yagoxü̃chiügüxü̃ rü dexá ga dauxü̃wa 
iwãxnaxü̃güxü̃ rü ínayachaxãchi ga nax 
napuxü̃. 3-4 Rü yexguma ga yema dexá 
rü ínixechigü. Rü 150 ga 
ngunexü̃guwena rü marü poraãcüxüra 
ínixechigü ga dexá. Rü meama norü 7 
ga tauemacüarü 17 arü ngunexü̃gu rü 
guma wapuru rü ma̱xpǘne ga 
Araráchiwa nayaxũ̱x rü yexma ínixexü̃. 
5 Rü ínixechigü ga dexá rü 3 ga 
tauemacüguwena rü nango̱x ga 
ma̱xpǘnetape̱xegü. 6 Rü 40 ga 
ngunexü̃guwena rü Noé nayawãxna ga 
wüxi ga norü ĩã̱x ga guma wapuru. 7 Rü 
ínanamuxũchi ga wüxi ga ngurucu, 
notürü yema ngurucu rü nu ne 
nananhamare yerü taũta nipaane. 8 Rü 
yemawena ga Noé rü wüxi ga 
muxtucuxü̃ ínamuxũchi nax nüxü̃ 
nacuáxü̃ca̱x rü ngoxi marü yapaane. 
9 Notürü ga guxema muxtucu rü 
wenaxarü wapuruca̱x tatáegu yerü 
taxuguma tayarüwa̱xéga, yerü tautama 
aixcuma ínixexechi ga dexá. Rü 
yemaca̱x ga Noé rü tümaca̱x 
ínaxuxuchime̱xẽ rü wenaxarü wapurugu 
tüxü̃ nimucuchi. 10 Rü to ga 7 ga 
ngunexü̃ ínanangu̱xẽxẽ, rü yemawena 
rü wenaxarü muxtucuxü̃ ínamuxũchi. 
11 Rü yexguma marü nachütachaü̃gu rü 
ítangu ga guxema muxtucu. Rü 
tümapawexegu wüxi ga oríwachacüxü 
yéma ne tange. Rü yemawa nüxü̃ 
nacua̱x ga Noé ga marü nax 
yapaanechigüxü̃. 12 Rü wenaxarü 7 ga 
ngunexü̃ ínanangu̱xẽxẽ rü yemawena rü 
wenaxarü tüxü̃ ínamuxũchi ga guxema 
muxtucu. Notürü ga guxema muxtucu 
rü marü tama tatáegu. 13 Rü yexguma 
Noéaxü̃́ nayexmagu ga 601 ga norü 
taunecü, rü marü nipaane. Rü 29 ga 
ngunexü̃ ngupetü̱xguwena rü Noé 
ínanangegüaxü̃ ga guma wapuru nax 
yéma ínadaxuchixü̃ca̱x. Rü nüxü̃ nadau 
ga marü nax yapaanexü̃. 14 Rü norü 
taxre ga tauemacüarü 27 arü 
ngunexü̃gu rü marü aixcuma nipaane. 
15-16 Rü yexguma ga Tupana rü Noéxü̃ 
GÊNESIS 7 
,  
8 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
17 
nhanagürü: —¡Ínaxüe ya yima 
wapuruwa tümamaxã ya cuxma̱x rü 
cunegü rü cuneã̱xgü! 17 ¡Rü 
ngẽxgumarüxü̃ ta i guxü̃ma i naexü̃gü, 
rü naxü̃nagü, rü werigü, rü ngẽma 
naxtanecamaxã nhaxtüanegu ixĩxü̃ i 
cumaxã ngẽxmagüxü̃, rü ínamuü̃ nax 
guxü̃wama naxĩxü̃ca̱x rü ngẽmaãcü 
nügü nax yamuxẽẽxü̃ca̱x rü 
napaxẽẽgüaxü̃ca̱x i naane! —nhanagürü. 
18 Rü yexguma ga Noé rü naxma̱x rü 
nanegü rü naneã̱xgü rü ínachoxü̃ nawa 
ga guma wapuru. 19 Rü yexgumarüxü̃ ta 
ínachoü̃ ga guxü̃ma ga naxü̃nagü, rü 
naexü̃gü ga naixnecücüã̱x, rü werigü, rü 
guxü̃ma ga yema naxtanecamaxã ixĩxü̃. 
20 Rü yemawena ga Noé rü Tupanaca̱x 
nanaxü ga wüxi ga ãmarearü guchicaxü̃. 
Rü nayayaxu ga nhuxre ga yema 
naxü̃nagü rü werigü ga mexü̃ nax 
namaxã nüxü̃ yacua̱xüü̃xü̃ca̱x. Rü Cori 
ya Tupanaca̱x nanadai rü yema 
ãmarearü guchicawa ínanagu. 21 Rü 
yexguma Cori ya Tupanaxü̃ napaxgu ga 
yema naema rü nüma rü namaxã 
nataãxẽ. Rü nhanagürü: —Tagutáma 
wena chixexü̃ namaxã chaxuegu i nhaa 
naane nagagu i ngẽma duü̃xü̃gü woo 
yexguma noxritama chanango̱xẽẽgux i 
ngẽma duü̃xü̃gü rü chixexü̃guxicatama 
narüxĩnüe. Rü ngẽxgumarüxü̃ ta 
tagutáma wena chanadai i guxü̃ma i 
naexü̃gü i ngẽma nhu̱xmax namaxã 
chaxüxü̃rüxü̃. 22 Rü nhu̱xmax i nhaa 
naane nangexmaxü̃ rü tagutáma inarüxo 
nax natoegüxü̃ i duü̃xü̃gü rü yaxoxü̃ i 
nanetügü. Rü tá nangexma i naianexü̃ 
rü gáuanexü̃, rü tá nayima ya mucü rü 
taunecü, rü ngunexü̃ rü chütaxü̃ 
—nhanagürü. 
 
Tupana rü Noémaxã nanaxuegu nax 
tagutáma wena mucümaxã 
napoxcueãxü̃ i duü̃xü̃gü 
 
9
  
1 Rü Tupana rü nhaa mexü̃ ga dexa 
Noémaxã rü nanegümaxã naxuegu, 
rü nhanagürü: —¡Pimu rü penapaxẽxẽ i 
nhaa naane! 2 Rü guxü̃ma i naexü̃gü i 
nhama i naanewa ngẽxmagüxü̃ rü tá 
pexü̃ namuü̃e. Rü pexme̱xwa 
chanangexmagüxẽxẽ i guxü̃ma i ngẽma 
ixüüüxü̃, rü ngẽma nhaxtügu ixĩxü̃, rü 
ngẽma márwa maxẽxü̃. 3 Rü guxü̃ma i 
naexü̃gü i nhaa naanewa ngẽxmagüxü̃ 
rü nanetügü rü name nax penangṍxü̃. 
Erü chama rü marü pexna chanaxuaxü̃ i 
ngẽma. 4 ¡Notürü taxũtáma penangõ̱x i 
ngẽma namachi i ãgüxü̃! Erü yimá 
nagüwa nixĩ i nangexmaxü̃ i maxü̃. 
5-6 Rü tá nüxna chaca i ngẽma duü̃xü̃ i 
texéxü̃ imáxü̃ rü ngẽma naexü̃ i 
wüxíexü̃ imáxü̃. Rü wüxichigü i duü̃xü̃ 
rü tá nüxna chaca naxca̱x i norü maxü̃ i 
ngẽma namücü i yamáxü̃. Rü ngẽxguma 
texé wüxi ya duẽxẽxü̃ ima̱xgu, rü nüma 
rü tá to i duü̃xü̃ nayama̱x erü tüxü̃ 
nima̱x ya yíxema Tupana nügüraxü̃ãcü 
tüxü̃ ǘxe. 7 Notürü i pemax ¡rü 
pimuxacü rü penapaxẽxẽ i nhaa naane 
namaxã i pexacügü rü petaagü! 
—nhanagürü. 8 Rü yexguma ga Tupana 
rü Noéxü̃ rü nanegüxü̃ nhanagürü: 
9-11 —Dücax, chama rü pemaxã rü 
petaagümaxã chanaxuegu, rü guxü̃ma i 
ngẽma werigü rü naxü̃nagü rü naexü̃gü 
i pemaxã yima wapuruwa íchoü̃xü̃maxã 
chanaxuegu rü tagutáma wena 
mucümaxã chanadai i guxü̃ma i ta̱xacü i 
nhaa naanewa maxẽxü̃. Rü ngẽmaca̱x 
tagutáma wena nangexma ya wüxi ya 
GÊNESIS 8 
,  
9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
18 
mucü ya taxüchicü ya nadaicü i guxü̃ma 
i ta̱xacü i nhama i naanewa maxẽxü̃. Rü 
ngẽma chorü uneta rü tagutáma 
naxüchicüxü. 12 Rü nhaa tá nixĩ i norü 
cua̱xruxü̃ i ngẽma chorü uneta i 
guxü̃gutáma ngẽxmaechaxü̃ i pemaxã rü 
guxü̃ma i naexü̃gümaxã chaxueguxü̃. 
13 Rü dücax, rü caixanexü̃wa tá 
chanango̱xẽxẽ ya yima chorü chirapa 
nax yimawa nüxü̃ pecuáxü̃ca̱x nax 
aixcuma yixĩxü̃ i ngẽma pemaxã rü 
guxü̃ma i nhama i naanewa 
maxẽxü̃maxã chaxueguxü̃. 14 Rü 
ngẽxguma dauxü̃wa chanango̱xẽẽgu i 
caixanexü̃, rü yima chirapa rü ngẽ́ma tá 
nango̱x. 15 Rü ngẽxguma tá nüxna 
chacua̱xãchi ga yema pemaxã rü 
guxü̃ma i naexü̃gümaxã chaxueguxü̃ 
nax tagutáma wena nangexma ya wüxi 
ya mucü ya taxüchicü ya pexü̃ daicü 
—nhanagürü. 
…… 
 
Torre ga máchanexü̃chine ga 
Babéuwa naxügüne 
 
11
  
1 Rü yexguma ga guxü̃ma ga 
duü̃xü̃gü rü wüxitama ga 
nagawa nidexagü. 2 Rü ínachoxü̃ nawa 
ga yema naane ga üa̱xcü ne ũxü̃waama 
yexmaxü̃. Rü nawa nangugü ga wüxi ga 
nachica ga metachinüxü̃ ga 
Chináxanewa yexmaxü̃. Rü yexma 
naxãchiü̃gü. 3-4 Rü wüxi ga ngunexü̃gu 
rü nügümaxã nidexagü rü nhanagürügü: 
—¡Ngĩxã tanaxü ya wüxi ya ĩane rü 
wüxi i torre i máchanexü̃chixü̃ i 
dauxü̃guxü̃ i naanewa nguxü̃! Rü 
ngẽmaãcü tá nata i tachiga rü wüxiwa 
tangexmagü rü taxũtáma yigüna 
tixĩgachi —nhanagürügü. Rü yemaca̱x 
nutachicüxü mucüma ga tiyúru 
nanaxügü rü nhu̱xũchi ínanagu. Rü 
ceméü̃tucharachicüxü rü o̱xwüchara 
nixĩ i norü tiyúruarü nhaxcuruxü̃. Rü 
yemaacü tiyúrumaxã nanaxügü ga yema 
torre ga dauxü̃guxü̃ ga naanewa 
nguxchaxü̃xü̃. 5 Notürü nüma ga Cori ya 
Tupana rü ínarüxĩ nax íyadauãxü̃ca̱x ga 
guma ĩane rü yema torre ga duü̃xü̃gü 
íxügüxü̃. 6 Rü nügüãẽwa nhanagürü: 
—Nhaa duü̃xü̃gü rü wüxiwatama 
nangexmagü rü wüxitama i nagawa 
nidexagü. Rü ngẽmaca̱x nixĩ i 
naxügüãxü̃ i nhaa puracü. Rü nhu̱xmax 
rü nataxuma i ta̱xacü i tá 
íyachaxãchigüxẽẽxü̃ nax nüxü̃ 
naxoexü̃ca̱x i ngẽma. 7 ¡Rü ngĩxã 
ítarüxĩgü nax naguxü̃raü̃xü̃ i nagawa 
yadexagüxẽẽchigüxü̃ca̱x nax tama 
nügüga nacua̱xgüxü̃ca̱x i ngẽma 
duü̃xü̃gü! —nhanagürü. 8 Rü yemaacü 
nixĩ ga Cori ya Tupana ga guxü̃ ga 
naanegu nawooneãxü̃ ga yema 
duü̃xü̃gü. Rü yemaacü nüxü̃ narüxoe ga 
nax naxügüãxü̃ ga guma ĩane. 9 Rü guma 
ĩane rü Babéugu naxãéga yerü yema 
nachicawa nixĩ ga Cori ya Tupana 
nango̱xẽẽxü̃ ga muxü̃ma ga toraxü̃xü̃ ga 
naga nax to ga nagawachigü 
yadexagüxü̃ ga nhama ga naanecüã̱x ga 
duü̃xü̃gü. Rü yemaacü guxü̃ ga naanegu 
Tupana nanawoone. 
 
Chéü̃taagüchiga 
10 Rü nhaagü nixĩ ga nataagü ga Chéü̃ 
ga Noé nane. Rü taxre ga taunecü 
nawena ga guma mucü ga taxüchicü ga 
yexguma Chéü̃ nüxü̃́ yexmagu ga 100 ga 
taunecü, rü nabu ga nane ga Arfacháyi. 
11 Rü yemawena ga Chéü̃ rü 500 ga 
GÊNESIS 9 
,   
11 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
19 
taunecü namaxü̃ rü nüxü̃́ nayexma ga 
togü ga nanegü rü naxacügü ga ingexü̃. 
12 Rü Afacháyi rü nüxü̃́ nayexma ga 35 
ga taunecü ga yexguma nabuxgu ga 
nane ga Chára. 
…… 
14 Rü Chára rü nüxü̃́ nayexma ga 30 ga 
taunecü ga yexguma nabuxgu ga nane 
ga Ebéu. 
…… 
16 Rü Ebéu rü nüxü̃́ nayexma ga 34 ga 
taunecü ga yexguma nabuxgu ga nane 
ga Peréchi. 
…… 
18 Rü Peréchi rü nüxü̃́ nayexma ga 30 
ga taunecü ga yexguma nabuxgu ga 
nane ga Réu. 
…… 
20 Rü Réu rü nüxü̃́ nayexma ga 32 ga 
taunecü ga yexguma nabuxgu ga nane 
ga Cherúchi. 
…… 
22 Rü Cherúchi rü nüxü̃́ nayexma ga 
30 ga taunecü ga yexguma nabuxgu ga 
nane ga Naó. 
…… 
24 Rü Naó rü nüxü̃́ nayexma ga 29 ga 
taunecü ga yexguma nabuxgu ga nane 
ga Terá. 
…… 
26 Rü Terá rü nüxü̃́ nayexma ga 70 ga 
taunecü ga yexguma nabuxgu ga nane 
ga Abráũ. Rü gumawena nabue ga 
nanegü ga Naó rü Aráũ. 
 
Terátaagü 
27 Rü nhaa nixĩ ga nataagü ga Terá. Rü 
nüma ga Terá rü nüxü̃́ nayexma ga 
tamaepü̱x ga nanegü. Rü Abráũ rü Naó 
rü Aráũ nixĩ. Rü nüma ga Aráũ rü 
Lónatü nixĩ. 28 Rü guma Aráũ rü ĩane ga 
Ur ga Caudéuanewa yexmanegu nayu. 
Rü nanatüxü̃pa nayu nagutama ga guma 
ĩane ga nagu nabuxü̃ne. 29 Rü Abráũ rü 
Charaímaxã naxãxma̱x rü Naó ga 
Míucamaxã. Rü ngĩma ga Míuca rü 
Aráũacü ga Íscaeya̱x iyixĩ. 30 Notürü ga 
Charaí rü taguma ixãxacü. 31 Rü Terá rü 
ĩane ga Urwa ínaxũxũ ga Caudéuanewa 
nax Canaã́anewa naxũxü̃ca̱x. Rü yéma 
nanaga ga nane ga Abráũ rü nataxa ga 
Ló rü naneã̱x ga Charaí. Rü yexguma 
guma ĩane ga Aráũwa nangugügu rü 
yexma naxãchiü̃gü. 32 Rü guma ĩanegu 
nixĩ ga nayuxü̃ ga Terá ga yexguma 205 
ga taunecü nüxü̃́ yexmagu. 
 
Tupana rü Abráũca̱x naca 
 
12
  
1 Rü wüxi ga ngunexü̃gu ga Cori 
ya Tupana rü Abráũxü̃ 
nhanagürü: —¡Ínaxũxũ nawa i ngẽma 
curü naane, rü ngẽ́ma nawogü i 
cutanüxü̃gü! ¡Rü ngẽ́ma nata̱x ya 
cunatüpata nax ngẽma naane i chama tá 
cuxü̃ chawéxü̃wa cuxũxü̃ca̱x! 2 Erü tá 
nüxü̃ charüngü̃xẽxẽ i cutaagü nax 
yamuxü̃ca̱x rü wüxi i taxü̃ i nachixü̃ane 
nawa ngóxü̃ca̱x. Rü tá mexü̃ cumaxã 
chaxuegu rü tá cuxü̃ chatachigaxẽxẽ. Rü 
cugagu tá mexü̃ nayauxgü i togü. 3 Rü 
mexü̃ namaxã tá chaxuegu i ngẽma 
duü̃xü̃gü i mexü̃ cumaxã uegugüxü̃. Rü 
chixexü̃ tá namaxã chaxuegu i ngẽma 
duü̃xü̃gü i chixexü̃ cumaxã uegugüxü̃. 
Rü cugagu tá nixĩ i mexü̃ namaxã 
chaxueguxü̃ i guxü̃ma i duü̃xü̃gü i 
nhama i naanewa ngẽxmagüxü̃ 
—nhanagürü. 4 Rü yemaacü ga nüma ga 
Abráũ rü ínaxũxũ ga Aráũwa, yema Cori 
ya Tupana namaxã nüxü̃ ixuxü̃ãcüma. 
GÊNESIS 11 
,  
12 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
20 
Rü nüma rü nüxü̃́ nayexma ga 75 ga 
taunecü ga yexguma yema naanewa 
ínaxũxũ̱xgu nax Canaã́anewa 
naxũxü̃ca̱x. 5-6 Rü ngĩxü̃ niga ga naxma̱x 
ga Charaí, rü namágü ga Ló rü ta niga. 
Rü nayagagü ta ga norü duü̃xü̃gü ga 
Aráũwa nüxü̃ yanga̱u̱xü̃. Rü 
yexgumarüxü̃ ta nayana ga guxü̃ma ga 
norü yemaxü̃gü. Rü yexguma 
Canaã́anewa nanguxgu ga Abráũ, rü 
naxüpetü nhu̱xmata Chiquéü̃ ga ĩanewa 
nangu. Rü yema carabáyunecü ga 
uxtüxü̃ ga Morégu ãégaxü̃gu naxüchiü̃. 
Rü yexguma rü yema naanegu 
naxãchiü̃gü ga Canaã́tanüxü̃gü. 7 Rü 
yema nachicawa rü Cori ya Tupana rü 
Abráũca̱x nango̱x. Rü nhanagürü nüxü̃: 
—Nhaa naane tá nixĩ i cutaagüna 
chaxãxü̃ —nhanagürü. Rü yexguma ga 
Abráũ rü yexma Tupanaégagu nanaxü 
ga wüxi ga ãmarearü guchicaxü̃ yerü 
yéma naxca̱x nango̱x. 8 Rü yemawena rü 
nhu̱xũchi yema ínamáxpü̱xanexü̃waama 
naxũ ga Betéuarü ĩanearü léstewaama, 
rü yexma naxãchiü̃. Rü yema nachica rü 
ĩane ga Betéu rü ĩane ga Áiarü ngãxü̃wa 
nayexma. Rü yexma nanaxü ga wüxi ga 
ãmarearü guchica rü yéma nayumüxẽ rü 
Tupanaarü ngü̃xẽẽca̱x ínaca. 9 Rü 
inaxũãchi ga Neguébianewa rü inape ga 
ínachütaxü̃wa rü yemaacü ínixũ 
nhu̱xmata Neguébianewa nangu. 
 
Eyítuanewa nayexma ga Abráũ 
10 Rü yexgumaü̃cüxü rü nangebüane 
ga guxü̃ ga yema naanewa. Rü yemaca̱x 
ga Abráũ rü Eyítuanewa naxũ nax 
yexma yaxãchiü̃xü̃ca̱x. Yerü ga noxri 
ínayexmaxü̃wa rü poraãcü taiya nüxü̃́ 
nangu̱x. 11 Rü yexguma marü 
Eyítuanewa nanguxchaü̃gu ga Abráũ rü 
naxma̱x ga Charaíxü̃ nhanagürü: 
—Dücax, chama rü meama nüxü̃ 
chacua̱x rü wüxi i nge i 
mechametüxüchicü quixĩ. 12 Rü 
ngẽxguma ngẽma Eyítuanecüã̱x cuxü̃ 
daugügu rü nhanagürügü tá: “Nhaa nge 
rü daa yatüma̱x iyixĩ”, nhanagürügü tá. 
Rü ngẽxguma rü tá choxü̃ nima̱xgü rü 
naxma̱xü̃ tá cuxü̃ nigagü. 13 Rü nhu̱xmax 
nax mexü̃ choxü̃ ngupetüxü̃ca̱x rü tama 
cugagu choxü̃ yama̱xgüxü̃ca̱x ¡rü 
namaxã nüxü̃ ixu nax chaueya̱x nax 
quixĩxü̃! —nhanagürü. 14 Rü yexguma 
Eyítuanewa nanguxgu ga Abráũ, rü ga 
yémacüã̱xgü rü Charaíxü̃ nadaugü ga 
nax namechametüxüchixü̃. 15 Rü 
yexgumarüxü̃ ta ga yema 
nachixü̃anearü ãẽ̱xgacüarü ngü̃xẽẽruü̃gü 
rü ngĩxü̃ nadaugü. Rü norü ãẽ̱xgacü ga 
Faraóũmaxã ngĩxü̃ nayarüxugü ga nax 
namechametüxüchixü̃ ga yema nge. Rü 
nhu̱xũchi naxü̃tawa ngĩxü̃ nagagü. 16 Rü 
Charaígagu rü meama Abráũxü̃ nayaxu 
ga guma ãẽ̱xgacü. Rü Abráũna 
nanamugümare ga carnérugü, rü 
wocagü, rü búrugü, rü camérugü, rü 
puracütanüxü̃ ga yatüxü̃gü rü ngexü̃gü. 
17 Notürü ga Cori ya Tupana rü 
Charaígagu taxü̃ ga daaweane naxca̱x 
ínanguxẽxẽ ga guma ãẽ̱xgacü ga Faraóũ 
rü natanüxü̃gü. 18 Rü yemaca̱x ga Faraóũ 
rü Abráũca̱x nangema rü nhanagürü 
nüxü̃: —¿Tü̱xcüü̃ tama mea cugü quixu 
rü tama chamaxã nüxü̃ quixu nax 
cuxma̱x yixĩxü̃ i nhaa nge? 19 Rü cuma 
nüxü̃ quixuxgu rü cueya̱x iyixĩ. ¿Rü 
ta̱xacü chi ngupetüxü̃ ega cha̱xma̱xü̃ 
ngĩxü̃ chixĩxẽẽ̱xgu? Rü ngẽma iyixĩ. ¡Rü 
ngĩxü̃ iga rü ínaxũxũ i nua! 
GÊNESIS 12 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
21 
—nhanagürü. 20 Rü yexguma ga nüma 
ga Faraóũ rü norü duü̃xü̃güxü̃ namu nax 
Eyítuanewa ínamuxũchigüãxü̃ca̱x ga 
Abráũ wüxigu ngĩmaxã ga naxma̱x rü 
guxü̃ma ga norü yemaxü̃gü. 
 
Nügüna nixĩgachi ga Abráũ rü Ló 
 
13
  
1 Rü yexguma Eyítuanewa 
ínaxũxũ̱xgu ga Abráũ 
naxma̱xmaxã rü guxü̃ma ga norü 
yemaxü̃maxã, rü wenaxarü 
Neguébianeca̱x natáegu. Rü namágü ga 
Ló rü nawe narüxũ. 2 Rü Abráũ rü 
poraãcü namuarü yemaxü̃güã̱xü̃chi ga 
úiru rü diẽrumü rü muxü̃ma ga 
naxü̃nagü. 3 Rü inaxũãchi ga 
Neguébianewa rü iyapechigüãcüma 
nixũ nhu̱xmata ĩane ga Betéuwa nangu. 
Rü wenaxarü ü̃paacü nagu naxãchiü̃xü̃ 
ga nachica ga Betéu rü Áiarü ngãxü̃wa 
yexmaxü̃wa nangu. 4 Rü yema nixĩ ga 
yema nachica ga ü̃paacü ãmarearü 
guchicaxü̃ nagu naxüxü̃. Rü yéma 
nayumüxẽ rü Cori ya Tupanaarü 
ngü̃xẽẽca̱x ínaca. 5 Rü yexgumarüxü̃ ta 
ga Ló rü nanepü ga Abráũrüxü̃ namuarü 
yemaxü̃ã̱xü̃chi. Rü nüxü̃́ nayexma ga 
muxü̃ma ga carnérugü, rü wocagü, rü 
norü duü̃xü̃gü ga naxü̃tagu pegüxü̃. 
6 Notürü ga yema nachica ga nawa 
nayexmagüxü̃ rü tama ningu ga nabü 
naxca̱x ga yema muxü̃ma ga naxü̃nagü. 
Rü yemaca̱x ga Abráũ rü Ló rü 
taxucürüwama wüxiwa nayexmagü, 
yerü ga naxü̃na rü nayangechica. 7 Rü 
yemaca̱x ga Abráũarü carnéruarü 
daruü̃gü rü Lóarü carnéruarü daruü̃gü 
rü tama nügümaxã nataãxẽgü, rü nügü 
nadaiü̃xü̃. Rü yexgumarüxü̃ ta yema 
naanegu naxãchiü̃gü ga Canaã́cüã̱xgü rü 
Ferechéutanüxü̃gü. 8 Rü yemaca̱x ga 
Abráũ rü wüxi ga ngunexü̃gu Lómaxã 
nidexa rü nhanagürü: —Cuma rü chama 
rü yigütanüxü̃ tixĩgü rü ngẽmaca̱x tama 
name nax yigüchi ixaiexü̃. Rü tama 
name nax taxü̃naarü daruü̃gü rü nügü 
nax nadaiechaxü̃. 9 Rü dücax, rü ngẽma 
nixĩ i guxü̃ma i nhaa naane nax cuma 
nüxü̃ quidaugüxü̃ca̱x rü cunayaxuxü̃ca̱x 
i ngẽma cuxü̃́ ngúchaü̃xü̃. Rü ngẽmaãcü 
tá yigüna tixĩgachi. Rü ngẽxguma cuma 
nórchiwaama cuxũxchaü̃gu, rü chama 
rü tá súwaama chaxũ. Notürü ngẽxguma 
cuma súwaama cuxũxchaü̃gu, rü chama 
rü tá nórchiwaama chaxũ —nhanagürü. 
10 Rü yexguma ga Ló rü natü ga 
Yurdáũpechinügu nidau, rü nüxü̃ nadau 
ga nax nabacaxü̃ ga maxẽgü nhama 
Tupana inatoxü̃rüxü̃, rü poraãcü 
nadexáã́xü̃ ga yema naane nhu̱xmata 
guma ĩanexacü ga Choáwa nangu. Rü 
Eyítuanerüxü̃ nixĩ ga nax 
nameanexü̃chixü̃. (Rü yemaacü nixĩ ga 
noxri taxũta Cori ya Tupana ínaguxgu 
ga guma ĩanegü ga Chodóma rü 
Gomóra.) 11 Rü yexguma ga Ló rü 
nanayaxu ga guxü̃ma ga yema naane ga 
Yurdáũpechinüwa üxü̃. Rü yemaacü 
yema naane ga noxri nawa 
nayexmagüxü̃arü léstewaama naxũ. Rü 
yemaacü nixĩ ga Abráũ rü Ló ga nügüna 
yaxĩgachixü̃. 12 Rü nüma ga Abráũ rü 
yexmatama Canaã́gu naxãchiü̃, rü Ló rü 
guma ĩanegü ga Yurdáũpechinüwa 
yexmagünegu nayaxãchiü̃ ga 
Chodómaarü ngaicamána. 13 Rü guma 
ĩanewa nixĩ ga guxü̃ma ga duü̃xü̃gü ga 
yachixecümaxü̃chixü̃ rü poraãcü 
chixexü̃ naxügüxü̃ ga Tupanape̱xewa. 
14 Rü yexguma marü yaxũgachixgu ga 
GÊNESIS 12 
,  
13 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
22 
Ló, rü Cori ya Tupana rü Abráũmaxã 
nidexa rü nhanagürü: —¡Ngẽma 
ícuchixü̃watama rü mea guxü̃gu 
nadawenü i nórchigu rü súgu rü léstegu 
rü oéstegu! 15 Rü chama rü tá cuxna 
chanaxã i guxü̃ma i ngẽma naane i nüxü̃ 
cudauxü̃. Rü guxü̃gutáma cuxrü rü 
cutaagüarü tá nixĩ. 16 Rü chama rü tá 
chayamuxẽxẽ i cutaagü rü nhama 
naxnecüte̱xerüxü̃ tá namuxũchi. Rü 
ngẽmaãcü taxúetáma tayaxugü i ngẽma 
cutaagü. 17 ¡Rü inachi rü nagu rüxũ i 
guxü̃ma i norü ma̱x rü norü tatachinü i 
nhaa naane! Erü chama rü tá cuxna 
chanaxã —nhanagürü. 18 Rü yexguma ga 
Abráũ rü inaxũãchi. Rü Maréarü 
carabáyunecügu nayaxãchiü̃ ga ĩane ga 
Ebróü̃arü ngaicamána. Rü yexma 
nanaxü ga wüxi ga ãmarearü guchica 
nax yéma Cori ya Tupanaxü̃ 
yacua̱xüü̃xü̃ca̱x. 
 
Abráũ rü Lóxü̃ nayapu 
 
14
  
1 Rü yexguma Marégu 
naxãchiü̃gu ga Abráũ, rü Ãraféu 
rü ĩane ga Chináxarü ãẽ̱xgacü nixĩ, rü 
Arióqui rü ĩane ga Eráũarü ãẽ̱xgacü nixĩ, 
rü Quedoraumé rü ĩane ga Eláü̃arü 
ãẽ̱xgacü nixĩ, rü Tidáu rü ĩane ga Goĩ́arü 
ãẽ̱xgacü nixĩ. 2 Rü guxü̃ma ga yema 
ãẽ̱xgacügü rü nügü nadai namaxã ga 
Béra ga ĩane ga Chodómaarü ãẽ̱xgacü, rü 
Bichá ga Gomóraarü ãẽ̱xgacü, rü Chinábi 
ga Ayimáarü ãẽ̱xgacü, rü Chemebéx ga 
Cheboíü̃arü ãẽ̱xgacü, rü norü ãẽ̱xgacü ga 
ĩane ga Belá ga Choágu ãégane. 
…… 
11 Rü yema rüporamaegüxü̃ ga 
ãẽ̱xgacügü rü nayana ga guxü̃ma ga 
Chodóma rü Gomóracüã̱xgüarü nabü rü 
yemaxü̃gü. Rü yemaacü ínixĩ. 12 Rü 
guma Ló ga Abráũmágüxü̃ rü ta nigagü 
wüxigu namaxã ga guxü̃ma ga norü 
yemaxü̃gü, yerü nüma rü ta 
Chodómacüã̱x nixĩ. 13 Notürü nayexma 
ga wüxi ga yatü ga inhaxü̃ rü Abráũ ga 
Ebréutanüxü̃ ixĩcümaxã nüxü̃ nayarüxu 
ga yema ngupetüxü̃. Rü nüma ga Abráũ 
rü Maré ga Amuréu ixĩcüarü 
carabáyunecügu naxãchiü̃ ga yexguma. 
Rü nüma ga Maré rü Ecúenexẽ rü 
Anéxenexẽ nixĩ. Rü nümagü rü 
Abráũétüwa naxügü. 14 Rü yexguma 
Abráũ nüxü̃ cua̱xgux ga namágü ga Lóxü̃ 
nax yayauxgüxü̃, rü nanaxĩtaque̱xexẽxẽ 
ga norü duü̃xü̃gü ga naxü̃tawa yaexü̃. Rü 
318 ga yatügü nixĩ ga guxü̃wama. Rü 
yemamaxã inaxũãchi nax yema 
ãẽ̱xgacügüwe nax nangẽgüxü̃ca̱x. Rü 
guma ĩane ga Dáü̃gu nüxü̃ nayangau. 
15 Rü yemaarü chütaxü̃gu rü Abráũ rü 
norü duü̃xü̃gümaxã yema ãẽ̱xgacügüxü̃ 
ínayaba̱i̱xgü. Rü nawe ningẽxü̃tanü 
nhu̱xmata Óbaarü ĩane ga Damácuarü 
nórchiwa yexmanewa nangugü. 16 Rü 
nüxna nanapuxü̃ ga guxü̃ma ga yema 
yanaxü̃. Rü yemaacü ga Abráũ rü 
namágü ga Lóxü̃ nayapu wüxigu namaxã 
ga guxü̃ma ga norü yemaxü̃gü. Rü 
yexgumarüxü̃ ta tüxü̃ napuxü̃ ga guxema 
ngexegü rü guxema to̱xguã̱x ga duẽxẽgü. 
 
Meuquichedéqui rü mexü̃ 
Abráũmaxã naxuegu 
17 Rü yexguma Abráũ yabuxmüxẽẽgu ga 
Quedoraumé rü yema togü ga namücügü 
ga ãẽ̱xgacügü, rü nüma ga Abráũ rü 
napataca̱x natáegu. Rü yexguma 
Chawéarü ngachitamüxü̃ ga Ãẽ̱xgacüarü 
Doxraegu ãégaxü̃wa nanguxgu ga Abráũ 
GÊNESIS 13 
,  
14 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
23 
rü guma Chodómaarü ãẽ̱xgacü rü 
Abráũca̱x yéma ninha nax norü 
taãxẽmaxã nayauxãxü̃ca̱x. 18 Rü 
Meuquichedéqui ga ĩane ga Charéü̃arü 
ãẽ̱xgacü ga Tupana ya guxü̃étüwa 
ngẽxmacüarü chacherdóte rü yematama 
namawa Abráũna nanaxã ga poũ rü wíũ. 
19-20 Rü nhaa oremaxã mexü̃ Abráũmaxã 
naxuegu rü nhanagürü: —¡Tupana ya 
guxü̃étüwa ngẽxmacü i dauxü̃guxü̃ i 
naanearü üruxü̃ rü nhama i naanearü 
üruxü̃ rü poraãcü mexü̃ cuwa naxüx! ¡Rü 
namecümaxü̃chi ya Tupana ya 
guxü̃étüwa ngẽxmacü ya curü uanügüxü̃ 
cuxü̃ rüporamaexẽẽ̱xcü! —nhanagürü. Rü 
yexguma ga Abráũ rü Meuquichedéquina 
nanaxã ga norü dízmu natanüwa ga yema 
yemaxü̃gü ga wenaxarü napuxü̃xü̃. 21 Rü 
yexguma ga guma Chodómaarü ãẽ̱xgacü 
rü Abráũxü̃ nhanagürü: —¡Choxna 
namugü i ngẽma chorü duü̃xü̃gü, notürü 
ngẽma ngẽmaxü̃gü rü cuxrüxü̃ yixĩ! 
—nhanagürü. 22-23 Notürü ga Abráũ rü 
nanangãxü̃ rü nhanagürü: —Chama rü 
marü Cori ya Tupana ya guxü̃étüwa 
ngẽxmacü i dauxü̃guxü̃ i naanearü üruxü̃ 
rü nhama i naanearü üruü̃maxã nüxü̃ 
chixu rü taxuxü̃táma i ta̱xacü choxrüxü̃ 
chayaxu i ngẽma cuxrü ixĩxü̃, rü bai ya 
wüxi ya tünüta, rü bai i wüxi i 
chapatucunü, nax tagutáma choxü̃ 
quixuxü̃ca̱x nax cugagu yixĩxü̃ nax 
chamuarü ngẽmaxü̃ã́xü̃ —nhanagürü. 
…… 
 
Tupana rü Abráũmaxã inaxuneta rü 
tá poraãcü nüxü̃ narüngü̃xẽẽ 
 
15
  
1 Rü yemawena rü wüxi ga 
chütaxü̃gu rü Cori ya Tupana 
rü Abráũxü̃ nüxü̃ nadauxẽxẽ ga wüxi ga 
ẽxü̃guxü̃ ga taguma nüxü̃ nadauxü̃ rü 
namaxã nidexa rü nhanagürü nüxü̃: 
—¡Taxuca̱xma cumuü̃, Pa Abráũ! Erü 
chama nixĩ i curü poxü̃ruxü̃. Rü ngẽma 
ngü̃xẽẽ i tá cuxna chaxãxü̃ rü tá 
nataxüchi —nhanagürü. 2-3 Notürü ga 
Abráũ rü Cori ya Tupanaxü̃ nangãxü̃ rü 
nhanagürü nüxü̃: —¿Ta̱xacüwa choxü̃́ 
name i ngẽma ngü̃xẽẽ i chamaxã nüxü̃ 
quixuxü̃? Erü meama nüxü̃ cucua̱x nax 
nataxuxü̃ma ya chaune. Rü ngẽmaca̱x i 
ngẽma tá chawena nayaxuxü̃ i chorü 
ngẽmaxü̃gü rü yimá chorü ngü̃xẽẽruxü̃ 
ya Erieché ya Damácucüã̱x tá nixĩ 
—nhanagürü. 4 Notürü nüma ga Tupana 
rü nanangãxü̃ rü nhanagürü: —Ngẽma 
tá cuwena nayaxuxü̃ i curü ngẽmaxü̃gü 
rü cunexüchi tá nixĩ rü tama wüxi i 
duü̃xü̃ i to i nachixü̃anecüã̱x ixĩxü̃ 
—nhanagürü. 5 Rü nhu̱xũchi ga Cori ya 
Tupana rü düxétüwa Abráũxü̃ naga, rü 
nhanagürü nüxü̃: —¡Dücax, mea 
dauxü̃gu nadawenü rü yaxugü ya ẽxtagü 
ega cuxü̃́ natauxchaxgu nax 
cuyaxugüxü̃! Rü ngẽxgumarüxü̃ tá ta 
nixĩ nax namuxü̃ i cutaagü 
—nhanagürü. 6 Rü Abráũ rü Cori ya 
Tupanaaxü̃́ nayaxõ, rü yemaca̱x nixĩ ga 
Tupana ga namaxã naxueguãxü̃ nax 
aixcumacü yixĩxü̃. 7 Rü Tupana rü 
nhanagürü nüxü̃: —Chama nixĩ i Cori 
ya Tupana chixĩxü̃. Rü chama nixĩ ga 
cuxü̃ íchamuxũchixü̃ ga Urwa ga 
Caudéutanüxü̃güarü ĩanewa nax cuxna 
chanaxãxü̃ca̱x i nhaa naane nax 
guxü̃gutáma cuxrü yixĩxü̃ca̱x 
—nhanagürü. 8 Rü yexguma ga Abráũ rü 
Cori ya Tupanaxü̃ nangãxü̃ rü 
nhanagürü: —¿Nhuxãcü tá nüxü̃ 
chacuáxü̃ nax aixcuma choxrü tá yixĩxü̃ 
GÊNESIS 14 
,  
15 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
24 
i nhaa naane? —nhanagürü. 9 Rü 
Tupana nanangãxü̃ rü nhanagürü: 
—¡Nua naga i wüxi i woca rü wüxi i 
cábra rü wüxi i carnéru i tamaepü̱xarü 
taunecüã̱xchigüxü̃! ¡Rü nua naga ta i 
wüxi i muxtucu rü nhu̱xũchi wüxi i 
naxacü! —nhanagürü. 10 Rü yexguma ga 
Abráũ rü yéma Tupanape̱xewa 
nanagagü ga guxü̃ma ga yema 
naxü̃nagü. Rü ngãxü̃gu nanadategü rü 
nhu̱xũchi nügügu nananga̱xgüchipanü. 
Notürü ga muxtucugü rü tama 
nanadategü. 
…… 
13 Rü yexguma ga Cori ya Tupana rü 
nhanagürü nüxü̃: —Cumaxã nüxü̃ chixu 
rü ngẽma cutaagü rü to i nachixü̃anewa 
tá namaxẽ. Rü ngẽ́macüã̱xgü rü tá norü 
puracütanüxü̃ nayaxĩgüxẽxẽ. Rü 
ngẽmaãcü tá chixri namaxã nachopetü i 
400 ya taunecü. 14 Notürü chama rü tá 
ta chanapoxcu i ngẽma 
nachixü̃anecüã̱xgü i chixri cutaagümaxã 
chopetüxü̃. Rü ngẽmawena rü tá 
íchananguxü̃xẽxẽ i cutaagü, rü tá 
namuarü ngẽmaxü̃ã̱xgü i ngẽxguma 
ngẽ́ma ínachoxü̃gu. 
…… 
16 Rü ngẽxguma 400 ya 
taunecüguwena rü cutaagü rü tá nhaa 
naaneca̱x nawoegu. Erü nhu̱xmax rü 
taũta nawa nangu nax chanapoxcuexü̃ i 
ngẽma duü̃xü̃gü i Amuréutanüxü̃ i 
nhu̱xmax nhaa naanegu ãchiü̃güxü̃ 
—nhanagürü ga Tupana. 17 Rü yexguma 
marü nachütagu rü guxü̃wama 
naxẽanegux, rü ngürüãchi yéma nango̱x 
ga wüxi ga buetare ga üxüã́xü̃ ga yéma 
icaixquexü̃. Rü nango̱x ta ga wüxi ga 
üxüema ga iya̱u̱xraxü̃ ga yema naxü̃na 
ga rüdategüxü̃arü ngãxü̃machate̱xewa 
gopetüemaxü̃. 18 Rü yematama ga 
ngunexü̃gu rü Abráũmaxã inaxuneta rü 
nhanagürü nüxü̃: —Chama tá cutaagüna 
chanaxã i guxü̃ma i nhaa naane i 
Eyítuanearü natüwa inaxügü rü 
nhu̱xmatáta ngẽma natü i Eufrátewa 
nangu —nhanagürü. 
…… 
 
Agáche rü ngĩne ga Ismaéu 
 
16
  
1 Rü Charaí rü taguma nüxü̃́ 
ixãxacü ga guma ngĩte ga 
Abráũ. Notürü ngĩxü̃́ iyexma ga wüxi ga 
ngĩxü̃taxü̃ ga Eyítuanecüã̱x ga Agáchegu 
ãégacü. 2-3 Rü yemaca̱x ga Charaí rü 
Abráũxü̃ ngĩgürügü: —Dücax, Pa 
Chamücüx, Cori ya Tupana rü tama 
nanaxwa̱xe nax chaxãxacüxü̃. Rü 
ngẽmaca̱x cumaxã nüxü̃ chixu nax 
ngĩmaxã cumaxü̃xü̃ i ngẽma chauxü̃taxü̃ 
i Agáche. Rü bexmana ngẽmawa tá 
choxü̃́ nangexma i chaunegü 
—ngĩgürügü. Rü Abráũ rü Charaíaxü̃́ 
nanayaxu ga yema namaxã nüxü̃ 
yaxuxü̃. Rü yexguma ga Charaí rü yema 
Eyítuanecüã̱x ga Agácheca̱x ica rü 
Abráũna ngĩxü̃ imu naxma̱xü̃. Rü marü 
10 ga taunecü Canaã́anewa nayexmagü 
ga yexguma yema ngupetügu. 4 Rü 
yexguma ga Abráũ rü Agáchemaxã 
namaxü̃ rü nüxü̃́ ixãxacü. Notürü 
yexguma ngĩgü yacua̱xãchigu ga nax 
naxãxacüxü̃ rü ngĩrü chiũrape̱xewa 
ngĩgü íirüta rü tama ngĩrü chiũraga 
ixĩnüchaü̃. 5 Rü yemaca̱x ga Charaí rü 
Abráũxü̃ ngĩgürügü: —Cugagu nixĩ i 
Agáche i tama chauga naxĩnüxü̃ rü 
ngĩgü ínataxü̃. Chamatama nixĩ ga 
cuxna ngĩxü̃ chamuxü̃ rü nhu̱xmax nax 
GÊNESIS 15 
,  
16 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
25 
naxãxacüxü̃ rü choxü̃ irüyexerachaü̃. Rü 
Cori ya Tupana tá nixĩ ya nüxü̃ ixucü rü 
texégagu yixĩxü̃ nax ngẽma ngupetüxü̃ 
rü cugagu rüe̱xna chaugagu 
—ngĩgürügü. 6 Rü yexguma ga Abráũ rü 
ngĩxü̃ nangãxü̃ rü nhanagürü: —Dücax, 
cuxme̱xwa ingexma i ngẽma cuxü̃taxü̃. 
¡Rü cuma cunaxwa̱xexü̃ãcüma ngĩmaxã 
naxü! —nhanagürü. Rü yexguma ga 
Charaí rü inaxügü ga Agáchexü̃ nax 
yama̱xü̃ü̃xü̃. Rü yemacha̱xwa ga Agáche 
rü düxwa iyaxũ. 7 Notürü wüxi ga 
Tupanaarü orearü ngeruxü̃ i dauxü̃cüã̱x 
rü ínachianexü̃gu ngĩxü̃ nangau 
naxü̃tagu ga guma burawe ga chianexü̃ 
ga Chúrwa daxü̃ ga namacüwawa 
yexmacü. 8 Rü ngĩxna naca rü ngĩxü̃ 
nhanagürü: —¿Pa Agáche i 
Charaíxü̃taxü̃x, ngextá ne cuxũ rü 
ngextá cuxũ i nhu̱xmax? —nhanagürü. 
Rü ngĩma rü inangãxü̃ rü ngĩgürügü: 
—Chixũ ngĩxna i chorü chiũra i Charaí 
—ngĩgürügü. 9 Rü yexguma ga yema 
Tupanaarü orearü ngeruxü̃ i dauxü̃cüã̱x 
rü nhanagürü ngĩxü̃: —¡Curü chiũraca̱x 
natáegu rü ngĩga naxĩnü i guxü̃ma i 
ta̱xacü i cuxü̃ namuxü̃wa! —nhanagürü. 
10 Rü nhanagürü ta ngĩxü̃: —Rü tá 
yexera chayamuxẽxẽ i cutaagü rü 
ngẽmaãcü düxwa taxucürüwa texé 
tayaxugü. 11 Nhu̱xma rü cuxãxacü rü 
yatüxü̃ tá nixĩ. Rü Ismaéugu tá 
cunaxüéga, erü Cori ya Tupana rü marü 
nüxü̃ nacua̱x i ngẽma guxchaxü̃ i cuxü̃ 
üpetüxü̃ —nhanagürü. 
…… 
13 Rü yexguma yema dauxü̃cüã̱xmaxã 
yadexa̱xguwena rü Agáche rü 
ngĩgümaxãtama ngĩgürügü: —Tupana 
ya choxü̃ daucü nixĩ. Rü woo choxü̃ nax 
nadauxü̃ rü nhu̱xmax rü ta chamaxü̃ 
—ngĩgürügü. 
…… 
15 Rü yemawena rü Abráũaxü̃́ 
ixíraxacü ga Agáche rü Ismaéugu 
nanaxüéga. 16 Rü Abráũ nüxü̃́ nayexma 
ga 86 ga taunecü ga yexguma nabuxgu 
ga Ismaéu. 
 
Tupana rü Abráũmaxã inaxuneta 
 
17
  
1 Rü yexguma Abráũ 99 ga 
taunecü nüxü̃́ yexmagu rü Cori 
ya Tupana naxca̱x nango̱x rü nhanagürü 
nüxü̃: —Chama nixĩ ya Tupana ya 
guxü̃étüwa ngẽxmacü chixĩxü̃. Rü 
chanaxwa̱xe i mea cumaxü̃ i chape̱xewa. 
2 Chama rü tá cumaxã ichaxüga rü tá 
chayamuxẽxẽ i cutaagü. Rü tá 
namuxũchi —nhanagürü. 3-4 Rü 
yexguma ga Abráũ rü nhaxtüanegu 
nanangücuchi. Rü yoxni ga Tupana rü 
nidexachigüama rü nhanagürü: 
—Nhaãcü tá nixĩ i cumaxã nax 
ichaxügaxü̃. Rü cuma tá nixĩ i norü o̱xi 
quixĩxü̃ i muxü̃táma i nachixü̃anecüã̱x i 
duü̃xü̃gü. 5 Rü marü taxũtáma Abráũ 
nixĩ i cuéga. Rü nhu̱xmacürüwa rü tá 
Abraáũ nixĩ i cuéga erü muxü̃táma i 
nachixü̃anecüã̱x i duü̃xü̃güarü o̱xi tá 
cuxü̃ chixĩxẽxẽ. 6 Rü tá chayamuxẽxẽ i 
cutaagü rü tá namuxũchi. Rü ngẽma 
cutaagü rü muxü̃táma i nachixü̃anegü 
nango̱xẽẽgü. Rü ngẽma cutaagütanüwa 
tá nangexma i ãẽ̱xgacügü ixĩgüxü̃. 7 Rü 
ngẽma nhu̱xmax tá cumaxã rü 
cutaagümaxã chaxueguxü̃ rü nhaa nixĩ: 
“Rü chama rü guxü̃gutáma curü Tupana 
chixĩ rü cutaagüarü Tupana chixĩ. 
8 Chama rü cuxna rü nüxna tá chanaxã i 
guxü̃ma i nhaa Canaã́ane i nhu̱xmax 
GÊNESIS 16 
,  
17 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
26 
nawa cumaxü̃xü̃. Rü tá guxü̃gutáma 
norü naane nixĩ i cutaagü. Rü chama rü 
tá norü Tupana chixĩ”, nhanagürü. 
9-10 Rü Tupana rü Abraáũxü̃ nhanagürü 
ta: —¡Notürü i cumax rü cutaagü rü 
guxü̃gutáma peyanguxẽxẽ i ngẽma 
pemaxã nüxü̃ chixuxü̃! Rü dücax, 
chanaxwa̱xe nax guxãma ya iyatüxe i 
petanüwa rü 
ípewíecha̱xmüü̃pe̱xechiraü̃güxü̃. 11 ¡Rü 
pegü ípewíecha̱xmüü̃pe̱xechiraü̃gü! Rü 
ngẽmawa tá nango̱x nax aixcuma 
peyanguxẽxẽ i ngẽma yigümaxã nüxü̃ 
ixuxü̃. 12 Rü nhu̱xmaü̃cüxü rü guxãma 
ya iyatüxe ya ngexwaca̱x ixíraxe i 
petanüwa rü 8 i ngunexü̃ tüxü̃́ 
ngẽxmagu rü name nixĩ i 
ítawíecha̱xmüü̃pe̱xechiraü̃. Rü 
ngẽxgumarüü̃tama penaxwa̱xe i 
ngẽmaãcü penaxü namaxã i guxü̃ma i 
perü puracütanüxü̃ i to i 
nachixü̃anecüã̱xü̃tawa naxca̱x 
petaxegüxü̃ rü woo nanegü. 13 Rü 
ngẽmaãcü ya guxãma i pema rü perü 
duü̃xü̃gü, rü chanaxwa̱xe i pegü 
ípewíecha̱xmüü̃pe̱xechiraü̃gü. Rü 
ngẽmaãcü guxü̃gutáma pexenewa 
nango̱x nax aixcuma peyanguxẽẽxü̃ i 
ngẽma yigümaxã nüxü̃ ixuxü̃. 14 Notürü 
ya yíxema tama tügü 
íwíecha̱xmüü̃pe̱xechiraü̃xe rü name nixĩ 
i noxtacüma pegütanüwa tüxü̃ 
ípeta̱xüchi erü tama tayanguxẽxẽ i 
ngẽma yigümaxã ixunetaxü̃ 
—nhanagürü. 15 Rü Tupana rü Abraáũxü̃ 
nhanagürü ta: —Rü ngẽma cuxma̱x i 
Charaí, rü marü taxũtáma ngẽma nixĩ i 
ngĩéga. Rü nhu̱xmaü̃cüxü rü Chára tá 
nixĩ i ngĩéga. 16 Rü chama rü tá mexü̃ 
ngĩmaxã chaxuegu rü tá cuxü̃́ ixãxacü. 
Rü aixcuma ngẽmaãcü tá ngĩxü̃ 
charüngü̃xẽẽ. Rü muxü̃ma i 
nachixü̃anegüarü no̱xẽ tá iyixĩ. Rü 
ngẽma ngĩtaagü rü ĩanegüarü 
ãẽ̱xgacügü tá nixĩgü —nhanagürü. 17 Rü 
yexguma ga Abraáũ rü nhaxtüanegu 
nanangücuchi. Notürü nüxü̃ 
nacugüãcüma nügüãẽwa nhanagürü: 
“¿Ẽ̱xna wüxi ya yatü ya 100 ya taunecü 
nüxü̃́ ngẽxmacü rü tá naxãxacüxü̃ nax 
papá yixĩxü̃ca̱x? ¿Rü Chára rü tá 
naxãxacüxü̃ nax marü 90 ya taunecü 
ngĩxü̃́ ngẽxmaxü̃?” nhaxü̃gu narüxĩnü ga 
naãxẽwa. 18 Rü yexguma ga Abraáũ rü 
Tupanaxü̃ nhanagürü: —Chierü mexü̃ 
Ismaéumaxã cuxueguxgu —nhanagürü. 
19 Rü Tupana nanangãxü̃ rü nhanagürü 
nüxü̃: —Pa Abraáũx, aixcuma nixĩ i 
ngẽma cumaxã nüxü̃ chixuxü̃, rü 
cuxma̱x i Chára rü tá cuxü̃́ ixãxacü. Rü 
cuma rü Isáquigu tá cunaxüéga. Rü 
yimawa tá ningu ga yema cumaxã nüxü̃ 
chixuxü̃, rü ngẽmaãcü tá guxü̃gutáma 
nüxü̃ charüngü̃xẽẽ i nataagü. 20 Rü 
ngẽxgumarüxü̃ ta i Ismaéuca̱x rü marü 
cuxü̃́ chaxĩnü rü yimá rü tá ta mexü̃ 
namaxã chaxuegu. Rü tá nüxü̃ 
charüngü̃xẽẽ nax yamuxũchixü̃ca̱x i 
naxacügü rü nataagü. Rü yimá Ismaéu 
tá nixĩ i nanatü i 12 i ãẽ̱xgacügü i 
poraexü̃. Rü nataagümaxã tá 
ichanachixẽxẽ i wüxi i taxü̃ i 
nachixü̃ane. 21 Notürü yema chorü uneta 
ga cumaxã nüxü̃ chixuxü̃ rü tá 
ichayadaxẽxẽ nawa ya cune ya Isáqui i 
cuxma̱x i Chára ngĩne ya damarüü̱xcü 
ya tauemacügu tá bucü i nai ya 
taunecügu —nhanagürü. 22 Rü yexguma 
marü nüxü̃ nachauxgu ga Abraáũmaxã 
nax yadexaxü̃ ga Tupana, rü Abraáũna 
GÊNESIS 17 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
27 
nixũgachi. 23 Rü yematama ngunexü̃gu 
nixĩ ga Abraáũ ga nane ga Ismaéuxü̃ 
ínawíecha̱xmüü̃pe̱xechiraü̃xü̃. Rü 
yexgumarüxü̃ ta 
ínanawíü̃cha̱xmüü̃pe̱xechiraü̃gü ga 
guxü̃ma ga norü puracütanüxü̃ ga 
naxü̃tagu buexü̃ rü guxema tümaca̱x 
nataxexe. Rü yemaacü guxãma ga 
yatüxe ga nachiü̃wa yexmagüe ga nüxü̃́ 
puracüexe rü tüxü̃ 
ínawíü̃cha̱xmüü̃pe̱xechiraü̃ yema 
Tupana namaxã nüxü̃ ixuxü̃rüxü̃. 
…… 
 
Tupana rü Abraáũmaxã 
 
inaxuneta rü tá nüxü̃́ nangexma 
 
ya wüxi ya nane 
 
18
  
1 Rü wüxi ga ngunexü̃gu 
meama tocuchigu rü Cori ya 
Tupana rü Abraáũca̱x nango̱x ga 
Maréarü carabáyunecüwa ga yexguma 
napataa̱xwa natoyane ga Abraáũ. 2 Rü 
nadaunagü ga Abraáũ rü nüxü̃ nadau ga 
tamaepü̱x ga duü̃xü̃ ga nape̱xegu 
chigǘxü̃. Rü yexguma ga nüma rü inachi 
rü paxa naxca̱x nixũ rü nape̱xegu 
nhaxtüanegu nanangücuchi. 3 Rü 
nhanagürü: —Pa Corix, cuxü̃ chaca̱a̱xü̃ 
rü tauxü̃́ i yaxtacüma íquixũxü̃. 4 Rü 
ngẽxguma cuxü̃́ namexgu rü tá íxraxü̃ i 
dexáca̱x íchaca nax pegü 
piyauxgücutügüxü̃ca̱x. ¡Rü nua 
carabáyupechitagu paxaãchi perüngü̃gü! 
5 Rü nhu̱xmax nax nua chapatawa 
pengugüxü̃, rü tá pexü̃ chachibüexẽxẽ 
nax ngẽmaãcü peporaexü̃ca̱x i namawa 
ega ipexĩxgu —nhanagürü. Rü nümagü 
nanangãxü̃: —Marü name 
—nhanagürügü. 6 Rü yexguma ga 
Abraáũ rü napatagu nangaxi rü naxma̱x 
ga Cháraxü̃ nhanagürü: —¡Paxa, Pa 
Nge, rü 20 i quíru i mexechixü̃ i 
trígute̱xe ta nayaxu, rü poũ ta naxü! 
—nhanagürü. 7 Rü nhu̱xũchi ga Abraáũ 
rü wocapǘxü̃wa nanha. Rü naxca̱x 
nadau ga yema rümemaexü̃ ga 
wocaxacü. Rü wüxi ga norü 
puracütanüxü̃xü̃ namu, rü nüma rü paxa 
nanaxü ga yema õna. 8 Rü yexgumarüxü̃ 
ta ga Abraáũ rü yema duü̃xü̃gü ga 
naxü̃tawa ngugüxü̃na nanaxã ga quéyu 
rü léchi. Rü nüma rü ínamemare ga 
nüxna nax naxããxü̃ ga ta̱xacü ga 
nanaxwa̱xegüxü̃ ga yexguma 
carabáyutüü̃wa nachibüeyane. 9 Rü 
yexguma marü yangugügu ga nax 
nachibüexü̃, rü Abraáũna nacagüe rü 
nhanagürügü: —¿Ngecü iyixĩ i cuxma̱x i 
Chára? —nhanagürügü. Rü nüma 
nanangãxü̃: —Ngéa chauchiü̃wa 
ingexma —nhanagürü. 10 Rü yexguma 
ga wüxi ga yema naxü̃tawa ngugüxü̃ rü 
nhanagürü: —Nai ya taunecügu rü 
wena cuxü̃tagu tá chanaxũane, rü 
ngẽxguma i cuxma̱x i Chára rü tá marü 
ixíraxacü —nhanagürü. Rü ngĩma ga 
Chára rü yoxni bexma nüxü̃ ixĩnü ga 
yemaacü nax yadexaxü̃, yerü ngĩma rü 
bexma Abraáũca̱xwegu ichi ga ĩã̱xwa. 
11 Notürü ga nüma ga Abraáũ rü naxma̱x 
ga Chára rü marü nayae. Rü ngĩma ga 
Chára rü marü ngĩxna inayarüxo ga nax 
nachixewexü̃nexü̃. 12 Rü yemaca̱x ga 
Chára rü tama yaxna namaxã ixĩnü ga 
nax nacugüxü̃, yerü nhaxü̃gu irüxĩnü: 
“¿Nhuxãcü tá ichaxãxacüxü̃, erü chama 
rü chaute rü marü tayaexü̃chi?” 
nhaxü̃gu irüxĩnü ga ngĩãxẽwa. 13 Notürü 
nüma ga Cori ya Tupana rü Abraáũxü̃ 
nhanagürü: —¿Tü̱xcüü̃ ngĩxü̃́ 
GÊNESIS 17 
,  
18 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
28 
naxãũchiga i Chára? ¿Ẽ̱xna tama iyaxõ 
rü tá nax naxãxacüxü̃ i woo nax 
nayaxüchichiréxü̃? 14 ¿Ẽ̱xna nangexma i 
ta̱xacü i Cori ya Tupanaaxü̃́ guxchaxü̃ 
nax naxüãxü̃? Rü nai ya taunecügu rü 
aixcuma tá nuxã cuxü̃tagu chanaxũane. 
Rü ngẽxguma i Chára rü tá marü 
ixíraxacü —nhanagürü. 15 Notürü ga 
Chára rü yemaxü̃ naxĩnügu rü imuü̃ rü 
iyatáxcu nax ngĩxü̃́ naxãũchigachiréxü̃. 
Rü yemaca̱x ngĩgürügü: —Tama nixĩ i 
chacugüchiréxü̃ —ngĩgürügü. Notürü 
nüma ga Cori rü ngĩxü̃ nangãxü̃ rü 
nhanagürü: —Ngemáacüx, nüxü̃ 
chacua̱xama nax cucugüxü̃ —nhanagürü 
ngĩxü̃. 
 
Abraáũ rü Tupanana nachogü 
 
nax tama napoxcuãxü̃ca̱x ga 
Chodóma rü Gomóra 
16 Rü yexguma ga yema duü̃xü̃gü ga 
Abraáũxü̃tawa ngugüxü̃, rü inachigü rü 
inaxĩãchi ga Chodómawaama nax 
naxĩxü̃. Rü Abraáũ rü paxaãchi 
ínayaxümücü. 17 Rü yexguma ga Cori ya 
Tupana rü nhaxü̃gu narüxĩnü: “Name 
nixĩ i Abraáũmaxã nüxü̃ chixu i ngẽma 
tá chaxüxü̃. 18 Erü nüma tá nixĩ i norü 
o̱xi i wüxi i nachixü̃ane i taxü̃ rü 
poraxü̃. Rü marü namaxã chanaxuegu 
nax nagagu tá nüxü̃ charüngü̃xẽẽxü̃ i 
guxü̃táma i nachixü̃anegü i nhama i 
naanewa ngẽxmagüxü̃. 19 Rü chamatama 
marü chanayaxu nax nanegümaxã rü 
nataagümaxã nüxü̃ yaxuxü̃ca̱x i ngẽma 
chorü mugü nax nümagü i nataagü naga 
naxĩnüexü̃ca̱x rü mexü̃ naxügüxü̃ca̱x 
nax ngẽmaãcü chama 
chayanguxẽẽxü̃ca̱x i guxü̃ma ga yema 
namaxã nüxü̃ chixuxü̃”, nhaxü̃gu 
narüxĩnü ga Tupana. 20 Rü yemaca̱x ga 
Cori ya Tupana rü Abraáũxü̃ nhanagürü: 
—Ngẽma duü̃xü̃gü i Chodómacüã̱x rü 
Gomóracüã̱x, rü nüxü̃ chaxĩnü i nachiga 
nax nachixexüchixü̃ rü poraãcü pecádu 
naxügüxü̃. 21 Rü ngẽmaca̱x tá ngẽ́ma 
chaxũ nax íchayadauxü̃ca̱x rü aixcuma 
yixĩ i poraãcü chixexü̃ naxügüxü̃ ngẽma 
chamaxã nüxü̃ yaxugüexü̃rüxü̃, rü 
ngẽmaãcü tá nüxü̃ chacua̱x 
—nhanagürü. 22 Rü taxre ga yema 
duü̃xü̃gü rü yoxni inaxĩ nax 
Chodómawa naxĩxü̃ca̱x. Notürü ga 
Abraáũ rü Cori ya Tupanamaxã yexma 
nayachigüãchitanü. 23 Rü naxca̱x nixũ rü 
Cori ya Tupanana naca rü nhanagürü: 
—¿Cunadaixü̃ tá ta i ngẽma duü̃xü̃gü i 
mea maxẽxü̃ wüxigu namaxã i ngẽma 
chixexü̃ ügüxü̃? 24 Rü ngẽxguma chi 
nangexmagu i 50 i duü̃xü̃gü i mea 
maxẽxü̃ nawa ya yima ĩane ¿rü chi 
cunadaiamaxü̃ rü taxũchima nüxü̃ 
cungechaü̃xü̃ i ngẽma ĩanecüã̱x nagagu i 
ngẽma 50 i duü̃xü̃gü i mea maxẽxü̃? 
25 Cha̱u̱xca̱x rü tama name nax 
cunadaixü̃ i ngẽma mea maxẽxü̃ i 
duü̃xü̃gü wüxigu namaxã i ngẽma 
chixexü̃ ügüxü̃, nhama chi guxü̃ma 
naxügüxü̃rüxü̃ i ngẽma chixexü̃. Rü 
taxucürüwama ngẽma cuxü erü tama 
ngẽmagu curüxĩnü. Rü cuma nixĩ i 
guxãarü maxü̃maxã icucuáxü̃ ¿rü tama 
ẽ̱xna i ngẽma 50 i mea maxẽxü̃gagu 
nüxü̃ icurüngümaxü̃ nax cunada̱i̱xãcuxü̃ 
ya yima ĩane? —nhanagürü. 26 Rü 
yexguma ga Cori ya Tupana rü 
Abraáũxü̃ nangãxü̃ rü nhanagürü: 
—Ngẽxguma chi yima Chodómaarü 
ĩanewa nüxü̃ ichayangauxgu i 50 i 
duü̃xü̃gü i mea maxẽxü̃, rü ngẽmagagu 
GÊNESIS 18 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
29 
taxũtáma chanapoxcue i ngẽma 
ĩanecüã̱x —nhanagürü. 27 Notürü ga 
Abraáũ rü wenaxarü nüxna nacaama rü 
nhanagürü nüxü̃: —¡Choxü̃ nangechaxü̃ 
nax cuxna chicachigüamaxü̃! Erü cuma 
rü Tupana quixĩ rü chama rü wüxi i 
duü̃xü̃mare chixĩ. 28 Notürü ngẽxguma 
chi tama mea yanguxgu i 50 wa nax 
nanguxü̃ i ngẽma duü̃xü̃gü i mea 
maxẽxü̃, rü chi 45 icatama i mexü̃ i 
duü̃xü̃gü ngẽxmagu ¿rü ngẽma nax 
tama mea 50 wa nanguxü̃ca̱x rü tá 
cunapoxcuxü̃ ya yima ĩane? 
—nhanagürü. Rü Cori ya Tupana 
nanangãxü̃ rü nhanagürü: —Ngẽxguma 
chi 45 i duü̃xü̃gü i mea maxẽxü̃ ngẽ́ma 
ichayangaxgu, rü taxũtáma chanapoxcu 
—nhanagürü. 29 Notürü ga Abraáũ rü 
wenaxarü nüxna nacaama rü 
nhanagürü: —¿Notürü ngẽxguma chi 40 
icatama ngẽxmagux? —nhanagürü. Rü 
nüma ga Cori rü nanangãxü̃ rü 
nhanagürü: —Ngẽma 40 ca̱x rü 
taxũtáma chanapoxcue —nhanagürü. 
30 Notürü ga Abraáũ rü wenaxarü 
Tupanana nicachigü rü nhanagürü 
nüxü̃: —Cuxü̃ chaca̱a̱xü̃ nax tama 
chamaxã cunuxü̃ca̱x naxca̱x i ngẽma 
nax yeü̃cürü cuxü̃ chachixewexü̃ 
¿notürü ngẽxguma chi 30 icatama 
ngẽxmagu? —nhanagürü. Rü nüma ga 
Cori ya Tupana nanangãxü̃ rü 
nhanagürü: —Woo 30 i duü̃xü̃gü i mexü̃ 
ngẽxmagu rü taxũtáma chanapoxcu 
—nhanagürü. 31 Notürü ga Abraáũ rü 
nüxü̃ nica̱a̱xü̃chigüama, rü nhanagürü: 
—Pa Corix, marü changupetüxüchiama 
nax cuxü̃ chaca̱a̱xü̃ ¿notürü ngẽxguma 
chi 20 icatama i duü̃xü̃gü i mea maxẽxü̃ 
ngẽxmagux? —nhanagürü. Rü nüma ga 
Cori ya Tupana nanangãxü̃ rü 
nhanagürü: —Ngẽma 20 i mea 
maxẽxü̃gagu rü taxũtáma chanapoxcu 
ya yima ĩane —nhanagürü. 32 Notürü ga 
Abraáũ rü wena nüxna nacaama rü 
nhanagürü: —Pa Corix ¡tauxü̃́ i 
chamaxã cunuxü̃! Nhuxica wena cuxna 
chacaxchaü̃, rü ngẽmawena rü marü 
taxũtáma cuxü̃ chachixewe. ¿Rü ta̱xacü 
chi cuxüxü̃ i ngẽxguma 10 icatama i 
duü̃xü̃gü i mea maxẽxü̃ ngẽxmagügux? 
—nhanagürü. Rü nüma ga Cori ya 
Tupana rü nhanagürü: —Ngẽma 10 
gagu rü taxũtáma chanapoxcu ya yima 
ĩane —nhanagürü. 33 Rü yexguma marü 
Cori ya Tupana nüxü̃ rüchaxgu ga 
Abraáũmaxã nax yadexaxü̃ rü ínixũ. Rü 
nüma ga Abraáũ rü napataca̱x natáegu. 
 
Tupana nayagu ga 
 
Chodóma rü Gomóra 
 
19
  
1 Rü yexguma marü 
nachütachaxü̃gu rü yéma 
Chodómaarü ĩanewa nangugü ga yema 
taxre ga Tupanaarü orearü ngeruxü̃ i 
dauxü̃cüã̱x. Rü guma ĩanearü ĩã̱xwa 
narüto ga Ló ga ngextá duü̃xü̃gü 
íngutaque̱xexü̃wa. Rü yexguma yema 
taxre ga duü̃xü̃güxü̃ nada̱xgux, rü inachi 
ga nax nayauxãxü̃ca̱x. Rü nape̱xegu 
nhaxtüanegu nanangücuchi. 2 Rü 
nhanagürü nüxü̃: —Pa Corigüx, rü 
chama nax perü duü̃xü̃ chixĩxü̃ rü pexna 
chaxu nax chauchiü̃gu pepegüxü̃. Rü 
ngẽ́ma tá pegü piyauxgücutügü, rü 
marü name i moxü̃ pa̱xmama ipexĩãchi 
—nhanagürü. Notürü nümagü rü 
nanangãxü̃ rü nhanagürügü: 
—Tamoxẽxü̃chi, rü nuxã ĩã̱xtügumare tá 
tapegü —nhanagürügü. 3 Notürü nüma 
GÊNESIS 18 
,  
19 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
30 
ga Ló rü nüxü̃ nica̱a̱xü̃chigüama, rü 
yemaca̱x ga nümagü rü düxwa naga 
naxĩnüe nax napatawa naxĩxü̃ca̱x. Rü 
yexguma ĩpatawa nangugügu, rü Ló rü 
norü õna ga mexü̃ namexẽxẽ. Rü poũ ga 
ngearü pu̱xẽẽruü̃ã́xü̃ ta naxü. Rü 
nümagü ga yema naxü̃tawa ngugüxü̃ rü 
nachibüe. 4 Rü yexguma taũta 
yachocu̱xgu, rü yéma naxĩ ga guxü̃ma 
ga Chodómacüã̱x ga yatügü. Rü 
ngextü̱xüxü̃güwa inaxügü rü nhu̱xmata 
iyaxü̃wa nangu. Rü nüxü̃ ínachoeguãchi 
ga guma Lópata. 5 Rü aita naxüeãcüma 
Lóna nacagüe rü nhanagürügü: 
—¿Ngexü̃gü nixĩ i ngẽma yatügü i 
ngewa̱x nua cupatawa ngugüxü̃? ¡Rü 
ínamuxü̃, erü namaxã tamaxẽchaü̃! 
—nhanagürügü. 6-7 Rü yexguma ga Ló rü 
ínaxũxũ ga namaxã nax yadexaxü̃ 
notürü meama naxcha̱xwa nanawãxta 
ga norü ĩã̱x. Rü nhanagürü nüxü̃: —Pa 
Chomücügüx ¡tauxü̃́ i ta̱xacürü chixexü̃ 
pexügüxü̃! 8 Dücax, chama rü choxü̃́ 
ingexma i taxre i chauxacü i taguma 
yatüxü̃ cua̱xcü. Rü ngẽma tá pexna 
ngĩxü̃ chamugü nax pema penaxwa̱xexü̃ 
ngĩmaxã pexüxü̃ca̱x. Notürü tama 
chanaxwa̱xe nax ta̱xacürü chixexü̃ 
namaxã pexüxü̃ i nhaa taxre i yatügü i 
nüxna chaxuxü̃ nax nua chapatawa 
nangugüxü̃ —nhanagürü. 9 Rü yexguma 
ga nümagü rü Lóxü̃ nangãxü̃ga rü 
nhanagürügü: —¡Ixũgachi i ngẽ́ma! ¿Rü 
nhuxãcü i cuma nax to i 
nachixü̃anecüã̱x quixĩxü̃ rü nua toxü̃ 
cuyamuchaü̃xü̃? Rü nhu̱xmax rü ngẽma 
taxre i nua toxna quinuxuxü̃arü yexera 
tá cumaxã taxü —nhanagürügü. Rü 
yexguma rü Lóna nayuxgü nax ĩã̱xgu 
napogüexü̃ca̱x. 10 Notürü nümagü ga 
yema taxre ga dauxü̃cüã̱x ga Lópatawa 
ngugüxü̃ rü nachiü̃gu nanaxücuxẽxẽ, rü 
nhu̱xũchi nanawãxta ga ĩã̱x. 11 Rü 
nayangexetügüxẽxẽ ga guxü̃ma ga yema 
duü̃xü̃gü ga ĩã̱xtüwa yexmagüxü̃, rü 
yema ingextü̱xüxü̃wa inaxügü 
nhu̱xmata yema iyaxü̃wa nangu. Rü 
yemaacü düxwa nipaemare ga nax 
ĩã̱xca̱x nadaugüxü̃. 12 Rü yexguma ga 
yema taxre ga orearü ngeruxü̃ i 
dauxü̃cüã̱x rü Lóna nacagüe rü 
nhanagürügü: —¿Nangemaxü̃ i togü i 
cutanüxü̃gü i núma daa ĩanewa? ¡Rü 
ngẽxguma chi nangexmagu ya cunegü 
rüe̱xna cuxacügü rüe̱xna cuxã̱xtegü rü 
ínagaxü̃ i nua wüxigu namaxã i guxü̃ma 
i ta̱xacü i cuxü̃́ ngẽxmaxü̃ ya daa 
ĩanewa, rü yáxü̃wa namaxã naxũ! 13 Erü 
tá tayagu ya daa ĩane. Erü Cori ya 
Tupana rü marü tama yaxna namaxã 
naxĩnü i nhaa duü̃xü̃gü i daa ĩanewa 
maxẽxü̃, rü ngẽmaca̱x toxü̃ namu nax 
tayaguxü̃ca̱x —nhanagürügü. 14 Rü 
yexguma ga Ló rü naxü̃tawa naxũ ga 
yema naxãtegüchaü̃ ixĩgüxü̃ rü 
nhanagürü nüxü̃: —¡Ipechigü rü 
ípechoxü̃ i nua! Erü Cori ya Tupana rü 
tá nayagu ya daa ĩane —nhanagürü. 
Notürü ga yema naxãtegüchaü̃ ixĩgüxü̃ 
rü tama aixcuma nayaxõgü ga yema 
namaxã nüxü̃ yaxuxü̃. 15 Rü yema marü 
nax yangunechaü̃xü̃, rü Lóxü̃ napaxagü 
ga yema taxre ga dauxü̃cüã̱x i orearü 
ngeruü̃gü. Rü nhanagürügü: —¡Paxama, 
inachi rü tüxü̃ iga ya cuxma̱x rü ngẽma 
taxre i cuxacügü ega cumaxchaxü̃gu 
ngẽxguma tayaguxgu ya daa ĩane! 
—nhanagürügü. 16 Notürü ga Ló rü 
nanuxcüãxẽ, rü yemaca̱x ga yema taxre 
ga dauxü̃cüã̱x i orearü ngeruü̃gü rü 
GÊNESIS 19 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
31 
naxme̱x nayayauxãchigü rü namaxã 
nibuxmü, yerü Cori ya Tupanaaxü̃́ 
nangechaü̃tümüxü̃. Rü yexgumarüxü̃ ta 
ga guxema naxma̱x rü naxacügü rü tüxü̃ 
ínamuxü̃ ga guma ĩanewa nax tama 
tayuexü̃ca̱x. 17 Rü yexguma marü guma 
ĩanearü yáxü̃wa nayexmagügu, rü wüxi 
ga yema dauxü̃cüã̱x i orearü ngeruxü̃ rü 
nhanagürü: —¡Inha nax tama 
peyuexü̃ca̱x! ¡Rü taxũtáma cugü íquidau 
rü taxuca̱xtáma icuyachiãchi i nua! ¡Rü 
yéa ma̱xpǘneanewa nanha ega tama 
cuyuxchaxü̃gu! —nhanagürü. 
…… 
24 Rü yexguma ga Cori ya Tupana rü 
Chodóma rü Gomóraétügu üxüema ga 
ẽsúfremaxã ãéü̃xü̃ narüyixẽxẽ. 25 Rü 
yemaacü ínanagu ga guma ĩanegü 
wüxigu namaxã ga guxü̃ma ga duü̃xü̃gü 
ga yéma maxẽxü̃ rü yema nanetügü ga 
yéma rüxügüxü̃. 26 Notürü guxema 
naxma̱x ga Ló ga naweama ne nhaxe, rü 
tügü ítidau rü yexgumatama 
yuxcürapütaxü̃ tanacaxichi. 
…… 
 
Isáquiarü buxchiga 
 
21
  
1 Rü nüma ga Cori ya Tupana rü 
yema ngĩmaxã nüxü̃ yaxuxü̃ãcü 
Cháragu narüxĩnü, rü nayanguxẽxẽ ga 
yema ngĩmaxã naxueguxü̃. 2 Rü yemaacü 
ga Chára rü ixãxacü nüxü̃́ ga Abraáũ ga 
yexguma marü yaxguã̱x yixĩxgu. Rü 
gumatama tauemacü ga Cori ya Tupana 
nagu unetacügu nabu. 3 Rü nüma ga 
Abraáũ rü Isáquigu nanaxüéga ga guma 
nane ga Chárawaü̃cü. 4 Rü yexguma 8 ga 
ngunexü̃ nüxü̃́ yexmagu ga nax naxíraxü̃, 
rü Abraáũ ínanawíecha̱xmüü̃pe̱xechiraü̃ 
yema Tupana namuxü̃rüxü̃. 5 Rü Abraáũ 
rü nüxü̃́ nayexma ga 100 ga taunecü ga 
yexguma Isáqui íragu. 6 Rü yexguma ga 
Chára rü ngĩãxẽwa ngĩgürügü: “Tupana 
choxü̃ nataãxẽxẽxẽ. Rü guxãma ya nüxü̃ 
cua̱xgüxe nax chaxãxacüxü̃ rü tá wüxigu 
chamaxã tataãxẽgü. 7 ¿Texé nagu 
rüxĩnüxü̃ ga Abraáũaxü̃́ tá nax 
chaxãxacüxü̃? Notürü marü nüxü̃́ 
chaxãxacü i nhu̱xmax i woo nax marü 
nayaxüchixü̃ i nümax”, nhaxü̃gu irüxĩnü 
ga ngĩãxẽwa. 
 
Agáche rü ngĩne ga Ismaéumaxã 
íita̱xüchi ga Abraáũpatawa 
8 Rü ga õxchana ga Isáqui rü niyachigü, 
rü nayamaiẽgü. Rü yema ngunexü̃gu rü 
wüxi ga taxü̃ ga peta naxü ga Abraáũ. 
9 Notürü ga Chára rü nüxü̃ idau ga 
Isáquigu nax yadauxcüraxü̃xü̃ ga Ismaéu 
ga Abraáũ nane ga Agáche ga 
Eyítuanecüã̱xwaü̃cü. 10 Rü yexguma ga 
Chára rü Abraáũmaxã nüxü̃ iyarüxu rü 
ngĩgürügü: —¡Dücax, ínamuxũchi i 
ngẽma taxü̃taxü̃ nanemaxãx! Erü yimá 
chaune ya Isáqui rü taxuca̱xma i ngẽma 
taxü̃taxü̃ nanemaxã nangau i curü 
ngẽmaxü̃gü —ngĩgürügü. 11 Rü yema dexa 
rü poraãcü nüxü̃́ nangu̱x ga Abraáũ, yerü 
nanechiga nixĩ ga yema. 12 Notürü ga 
Tupana rü Abraáũmaxã nüxü̃ nixu rü 
nhanagürü: —¡Tauxü̃́ i cuxoégaãẽxü̃ 
naxca̱x ya curü bucü rü ngĩxca̱x i ngẽma 
cuxü̃taxü̃! ¡Rü naxü i ngẽma Chára 
cumaxã nüxü̃ ixuxü̃! Erü cutaagü ga 
cumaxã chaxueguxü̃ rü Isáquiwa tá nixĩ i 
ne naxĩxü̃. 13 Notürü ngẽma cuxü̃taxü̃ 
ngĩnewa rü tá ichanachigüxẽxẽ i wüxi i 
taxü̃ i duü̃xü̃gütücumü, erü cune nixĩ 
—nhanagürü ga Tupana. 14 Rü moxü̃ãcü 
ga pa̱xmamaxü̃chi rü Abraáũ rü Agáchena 
GÊNESIS 19,   
21 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
32 
nanaxã ga poũ rü dexá ga naxcha̱xmüü̃gu 
ibacuchixü̃. Rü Agácheétügu nananugü rü 
yemaacü ngĩne ga Ismaéumaxã ngĩxü̃ 
nimu. Rü yéma ngürüanewa ixũmare ga 
chianexü̃ ga Bechébawa. 15 Rü yexguma 
nagu̱xgu ga dexá rü guma ngĩne rü wüxi 
ga naitüü̃gu inamu. 16 Rü norü 
yáxü̃waxüra iyarüto, yerü tama nüxü̃ 
idauxchaü̃ ga ngĩxü̃tama nax nayuxü̃. Rü 
yexguma yéma nato̱xgu rü guma ngĩne rü 
inanaxügü ga nax naxaxuxü̃. 17 Notürü ga 
Tupana rü nüxü̃ naxĩnü ga guma bucü ga 
nax naxaxuxü̃. Rü wüxi ga dauxü̃cüã̱x i 
orearü ngeruxü̃ rü dauxü̃wa Agáchena 
nacagü rü nhanagürü: —¿Ta̱xacü cuxü̃ 
nangupetü, Pa Agáche? ¡Tauxü̃́ i 
cumuü̃xü̃! Erü Tupana rü marü nüxü̃ 
naxĩnü i norü axu ya yimá curü bucü i 
ngẽma ínaxã́ũxü̃wa. 18 ¡Inachi rü íyadau 
ya yimá bucü, rü naxme̱xgu iyauxãchi! 
Erü chama rü nawa tá ichanachixẽxẽ i 
wüxi i taxü̃ i nachixü̃ane —nhanagürü. 
19 Rü yexguma ga Tupana rü Agáchexü̃ 
nanawe̱x ga wüxi ga puchu. Rü ngĩma rü 
yéma ixũ, rü inaxüãcu ga yema ngĩrü 
dexáchiü̃ ga naxcha̱xmüü̃naxca̱x. Rü 
nhu̱xũchi inaxaxexẽxẽ ga Ismaéu. 20-21 Rü 
Tupana rü nüxü̃ narüngü̃xẽẽ ga guma 
bucü. Rü nüma rü niyachigü. Rü chianexü̃ 
ga Paráũgu nanapexü̃tanüane. Rü meama 
maxgütaexü̃ cuácü nixĩ. Rü yexguma 
naya̱xgu, rü naé rü wüxi ga 
Eyítuanecüã̱xmaxã inaxüxma̱x. 
…… 
 
Tupana rü Abraáũarü õxü̃ naxü 
 
22
  
1 Rü yemawena ga Tupana rü 
Abraáũarü õxü̃ naxü. Rü 
naégamaxã nüxna naca. Rü nüma ga 
Abraáũ nanangãxü̃ rü nhanagürü: 
—Daxe chixĩ, rü nua changexma 
—nhanagürü. 2 Rü Tupana rü nhanagürü 
nüxü̃: —¡Íyaga ya cune ya Isáqui ya 
nügümaxã wüxicacü rü poraãcü nüxü̃ 
cungechaü̃cü! ¡Rü yéa Moríaanewa 
namaxã naxũ! Rü ngẽxguma ngẽ́ma 
cunguxgu rü chanaxwa̱xe i ngẽxma 
cha̱u̱xca̱x cuyama̱x rü cuyagu nagu ya 
yima ma̱xpǘne ya chama tá cumaxã 
nüxü̃ chaxunetane —nhanagürü. 3 Rü 
moxü̃ãcü ga pa̱xmamaxü̃chi rü Abraáũ 
ínarüda. Rü üxüta nadaü̃ nax yemamaxã 
Tupanaca̱x yaguãxü̃ca̱x ga guma nane. 
Rü nhu̱xmachi nanamexẽxẽ ga norü 
búru rü ínayaga ga nane ga Isáqui rü 
taxre ga norü duü̃xü̃. Rü inaxũãchi nax 
yema nachica ga Tupana namaxã 
ixunetaxü̃wa naxũxü̃ca̱x. 4 Rü yexguma 
marü tamaepü̱x ga ngunexü̃ iyaxũxgu 
ga Abraáũ, rü yáxü̃gu nüxü̃ nadau ga 
yema nachica ga nawa naxũxü̃. 5 Rü 
yexguma ga Abraáũ rü norü duü̃xü̃güxü̃ 
nhanagürü: —¡Nuxã perücho namaxã i 
nhaa búru! Rü daa bucü rü chama rü tá 
yéamaxüra taxĩ. Rü ngẽ́ma tá Tupanaxü̃ 
tarücua̱xüxü̃gü, rü ngẽmawena rü 
pexca̱x tawoegu —nhanagürü. 6 Rü 
Abraáũ nanayauxcüta ga üxü ga 
Tupanaca̱x ãmare tá nawa yaguxü̃ rü 
Isáquiétügu nanaxǘnagücüta. Rü 
nhu̱xũchi ngĩxü̃ nayaxu ga cüxchi rü 
wüxi ga üxü ga naixü̃ne. Rü wüxigu 
guma ma̱xpǘnewa naxĩ. 7 Notürü 
yixcüamaxü̃ra rü Isáqui rü nanatüna 
naca rü nhanagürü: —Pa Papáx 
—nhanagürü. Rü Abraáũ nanangãxü̃ rü 
nhanagürü: —¿Ta̱xacü cunaxwa̱xe, Pa 
Chaunex? —nhanagürü. Rü Isáqui 
nanatüxü̃ nangãxü̃ rü nhanagürü: 
—Dücax, tüxü̃́ nangexma i üxü rü tüxü̃́ 
GÊNESIS 21 
,  
22 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
33 
nangexma ya üxü ya naixü̃ne ¿notürü 
ngexü̃ i ngẽma carnéru i tá iguxü̃? 
—nhanagürü. 8 Rü nanatü nanangãxü̃ rü 
nhanagürü: —Pa Chaunex, nüma ya 
Tupana tá nixĩ ya nüxü̃ cuácü nax 
nangexmaxẽẽãxü̃ i wüxi i carnéruxacü 
nax naxca̱x yaguxü̃ —nhanagürü. Rü 
yemaacü wüxigu inaxĩ. 9 Rü yexguma 
nawa nanguxgu ga yema nachica ga 
Tupana namaxã nüxü̃ ixuxü̃, rü Abraáũ 
rü yexma nanaxü ga wüxi ga naxü̃naarü 
guchica. Rü yemaétügu nananutanü ga 
üxü. Rü nhu̱xũchi nane ga Isáquixü̃ 
nina̱i̱x rü yema üxüétügu nanaxǘnagü. 
10-11 Notürü yexguma cüxchi ngĩxü̃ 
nayauxgu ga nanexü̃ tá nax yamáxü̃, rü 
Cori ya Tupanaarü duü̃xü̃ rü dauxü̃wa 
nüxna nacagü rü nhanagürü: —Pa 
Abraáũ, Pa Abraáũ —nhanagürü. Rü 
nüma ga Abraáũ nanangãxü̃ rü 
nhanagürü: —Daxe chixĩ rü nua 
changexma —nhanagürü. 12 Rü yexguma 
ga yema dauxü̃cüã̱x i orearü ngeruxü̃ rü 
nhanagürü nüxü̃: —¡Tauxü̃́ i ta̱xacürü 
chixexü̃ namaxã cuxüxü̃ ya yimá bucü! 
Erü marü nüxü̃ chacua̱x nax aixcuma 
Tupanaga cuxĩnüxü̃ rü tama choxna 
cunachu̱xu ya yimá cune ya nügümaxã 
wüxicacü —nhanagürü. 13 Rü yexguma 
ga Abraáũ rü nadauegu, rü nüxü̃ nadau 
ga wüxi ga carnéru ga 
nachata̱xcuremaxã chuchuxü̃chapa̱xagu 
choxü̃. Rü ínayadau, rü nayayaxu. Rü 
yema nima̱x rü nayagu nanechicüxü. 
14 Rü yemawena ga Abraáũ rü 
nanaxüéga ga yema nachica 
nhaxü̃maxã: “Cori ya Tupana rü tüxna 
nanaxã i ngẽma inaxwa̱xexü̃”, 
nhaxü̃maxã. Rü ngẽmaca̱x i nhu̱xmax rü 
ta duü̃xü̃gü nüxü̃ nixu rü nhanagürügü: 
“Yima ma̱xpǘnewa Tupana tüxna 
nanaxã i ngẽma inaxwa̱xexü̃”, 
nhanagürügü. 15 Rü yexguma ga yema 
Tupanaarü orearü ngeruxü̃ i dauxü̃cüã̱x 
rü wenaxarü dauxü̃wa Abraáũna 
nacagü. 16-17 Rü nhanagürü nüxü̃: 
—Dücax, rü Cori ya Tupana rü 
nhanagürü: “Ngẽma cuxüxü̃wa nüxü̃ 
chacua̱x nax aixcuma chauga cuxĩnüxü̃, 
erü tama choxna cunachu̱xu ya yimá 
cune ya nügümaxã wüxicacü. Rü 
ngẽmaca̱x chauégagutama cumaxã nüxü̃ 
chixu rü tá poraãcü cuxü̃ charüngü̃xẽẽ. 
Rü ngẽma cutaagü rü tá chayamuxẽxẽ. 
Rü ẽxtagüe̱xpü̱x rü naxnechicüte̱xe ya 
taxtüpechinüwa ngẽxmacüe̱xpü̱x tá nixĩ 
i norü mu. Rü nümagü rü guxü̃gutáma 
norü uanügüxü̃ narüporamaegü. 18 Rü 
cutaagügagu tá nixĩ i nüxü̃ 
charüngü̃xẽẽxü̃ i guxü̃ma i 
nachixü̃anegü, erü aixcuma mea chauga 
cuxĩnü”, nhanagürü cuxü̃ ya Cori ya 
Tupana —nhanagürü ga yema 
Tupanaarü duü̃xü̃. 19 Rü nüma ga 
Abraáũ rü norü duü̃xü̃ca̱x natáegu rü 
wüxigu nawoegu nachixü̃wa ga 
Bechébawa. Rü yexma nixĩ ga 
naxãchiü̃xü̃ ga Abraáũ. 
…… 
 
Abraáũ rü norü duü̃xü̃xü̃ namu nax 
wüxi ga pacüca̱x yadauxü̃ca̱x nax 
Isáquima̱xruxü̃ yixĩxü̃ca̱x 
 
24
  
1 Rü nüma ga Abraáũ rü marü 
nayaxüchi ga yexguma. Rü 
Cori ya Tupana rü guxü̃wama poraãcü 
nüxü̃ narüngü̃xẽẽ. 2-3 Rü wüxi ga 
ngunexü̃ ga Abraáũ rü naxca̱x naca ga 
yema norü duü̃xü̃ ga rüyamaexü̃ ga 
norü yemaxü̃maxã icuácü. Rü 
GÊNESIS 22 
,   
24 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
34 
nhanagürü nüxü̃: —¡Chaperematüü̃gu 
naxǘxme̱x, rü Tupana ya dauxü̃guxü̃ i 
naane rü nhama i naanearü yoraégagu 
chamaxã inaxuneta rü taxũtáma chaune 
ya Isáquica̱x ngĩxü̃ cuyaga i wüxi i pacü 
i nhaa naane i Canaã́cüã̱x ixĩcü nax 
naxma̱x yixĩxü̃ca̱x! 4 Notürü chanaxwa̱xe 
i yéa chauchiü̃anewa cuxũ nax ngẽxma 
chautanüxü̃gütanügu ngĩxca̱x 
cuyadauxü̃ i wüxi i nge nax ngẽmamaxã 
naxãmaxü̃ca̱x ya chaune ya Isáqui 
—nhanagürü. 5 Rü nüma ga guma norü 
duü̃ rü Abraáũxü̃ nangãxü̃ rü 
nhanagürü: —Notürü ngẽxguma ngẽma 
nge tama chawe rüxũxchaü̃gu ¿rü 
ta̱xacü tá chaxüxü̃ i ngẽxguma? ¿Ẽ̱xna 
cunaxwa̱xexü̃ nax yema naane ga nawa 
ícuxũxũxü̃wa chanagaxü̃ ya cune? 
—nhanagürü. 6 Rü Abraáũ nanangãxü̃ rü 
nhanagürü: —Tama chanaxwa̱xe nax 
ngẽ́ma cunagaxü̃ ya chaune. 7 Erü yimá 
Cori ya Tupana ya dauxü̃guxü̃ i 
naanearü yora ga chaunatüchiü̃wa rü 
chautanüxü̃arü naanewa choxü̃ 
ímuxũchicü, rü chamaxã inaxuneta nax 
chautaagüna naxããxü̃ca̱x i nhaa naane i 
nawa changexmaxü̃. Rü ngẽxgumarüxü̃ 
ta rü nümatama ya Cori rü cupe̱xegu tá 
nayamu i norü orearü ngeruxü̃ i 
dauxü̃cüã̱x nax wüxi i pacü ngẽ́ma 
ngĩxü̃ cuyagaxü̃ca̱x i naxma̱xü̃ ya 
chaune. 8 Notürü ngẽxguma chi ngẽma 
nge rü tama cuwe naxũxchaü̃gu rü 
taxuca̱xma nagu curüxĩnü i ngẽma cuxü̃ 
chamuxü̃, erü marü cuyanguxẽxẽ i 
ngẽma cumaxã nüxü̃ chixuxü̃. Notürü 
taxuca̱xma tü̱xcüü̃ ngẽ́ma cunaga ya 
chaune —nhanagürü. 9 Rü yexguma ga 
guma norü duü̃ rü norü cori ga 
Abraáũperematüü̃gu naxǘxme̱x, rü 
namaxã nüxü̃ nixu rü tá nax 
yanguxẽẽãxü̃ ga yema namuaxü̃. 10 Rü 
yemawena ga guma norü duü̃ rü 
ãmarexü̃ nanade ga yema rümemaegüxü̃ 
ga norü coriarü nga̱xãẽruü̃gü. Rü 
ínayagagü ga 10 ga norü camérugü rü 
inaxũãchi nax guma ĩane ga Naó ga 
Mechapotámiaanewa yexmanewa 
naxũxü̃ca̱x. 11 Rü nhuxre ga 
ngunexü̃guwena yexguma 
nachütachaxü̃gu rü guma ĩane ga 
Naópechinüwa nangu naxü̃tawa ga wüxi 
ga puchu. Rü guma puchuarü 
ngaicamagu nanangü̃xẽxẽ ga norü 
camérugü. Rü yema ora nixĩ ga ngexü̃gü 
guma puchuwa dexáwa naxĩxü̃. 12 Rü 
nüma ga Abraáũarü duü̃ rü inanaxügü 
ga nax nayumüxẽ́xü̃ rü nhanagürü: —Pa 
Tupana ya Chorü Cori ya Abraáũarü 
Tupanax, rü ¡cuxü̃́ nangechaü̃tümüxü̃ ya 
chorü cori ya Abraáũ, rü ẽcü mea 
ínanguxuchixẽxẽ i ngẽma naxca̱x núma 
choxü̃ namuxü̃! 13 Rü dücax, rü 
nhu̱xmax rü daa puchuxü̃tagu 
charüxã̱ũ̱x, rü daa ĩanecüã̱x i pacügü rü 
nua dexáwa tá ixĩ. 14 Rü nhu̱xmax rü 
curü ngü̃xẽẽ chanaxwa̱xe, rü ngẽxguma 
dexáca̱x wüxi i ngẽma pacüna chaca̱xgu 
rü nhaãcü choxü̃ nangãxü̃gu: “¡Ẽcü, 
naxaxe! Rü ngẽxgumarüxü̃ tá ta 
chayaxaxegüxẽxẽ i curü camérugü”, 
nhaxü̃maxã choxü̃ nangãxü̃gu, rü 
ngẽmawa tá nüxü̃ chacua̱x nax ngẽma 
yixĩxü̃ i cuma ngĩxü̃ cuxunetacü naxca̱x 
ya yimá curü duü̃ ya Isáqui. Rü 
ngẽmawa tá nüxü̃ chacua̱x nax cuma rü 
aixcuma nüxü̃ cungechaü̃xü̃ ya yimá 
chorü cori ya Abraáũ —nhanagürü ga 
norü yumüxẽwa. 15 Rü yexguma tauta 
nüxü̃ nachauxgu ga nax nayumüxẽ́xü̃, 
GÊNESIS 24 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
35 
rü ngĩxü̃ nadau ga wüxi ga pacü ga 
yéma ne ũcü ga ngĩrü tü̃xü̃ ngĩãtügu 
ngĩxü̃ ingecü. Rü ngĩma rü Rebéca iyixĩ 
ga Betuéuacü. Rü nüma ga Betuéu rü 
Abraáũenexẽ ga Naó nane nixĩ, rü 
Míuca iyixĩ ga naé. 16-17 Rü ngĩma ga 
Rebéca rü imechametüxüchi rü taguma 
nhuxgu wüxi ga yatü ngĩmaxã namaxü̃. 
Rü guma puchuwa ixũ rü yéma ngĩxü̃ 
ixüãcu ga ngĩrü tü̃xü̃. Rü yexguma 
natáeguchaü̃gu, rü nüma ga guma 
Abraáũarü duü̃ rü ngĩxca̱x ninha, rü 
nhanagürü ngĩxü̃: —Pa Pacüx 
¿taxũchima cuxü̃́ namexü̃ ega curü 
tü̃xü̃wa choxü̃ cuxaxexẽẽgu i íxraxü̃ i 
curü dexá? —nhanagürü. 18 Rü yexguma 
ga ngĩma rü inangãxü̃ rü ngĩgürügü: 
—¡Ẽcü naxaxe, Pa Corix! —ngĩgürügü. 
Rü yexgumatama naxã̱xgu ngĩxü̃ ica̱i̱x 
ga ngĩrü tü̃xü̃ nax naxaxexü̃ca̱x. 19 Rü 
yexguma marü naxaxeguwena ga guma 
Abraáũarü duü̃, rü ngĩma ga Rebéca rü 
ngĩgürügü nüxü̃: —Paxa dexá tá 
chayaxu naxca̱x i curü camérugü nax 
nümagü rü ta mea naxaxegüxü̃ca̱x 
—ngĩgürügü. 20 Rü yexguma ga ngĩma 
rü paxa yema camérugüarü axepáxü̃gu 
ngĩxü̃ ibaãcu ga ngĩrü tü̃xü̃. Rü 
mue̱xpü̱xcüna paxa nawa inha ga yema 
dexá ga puchuwa nhu̱xmata naxüãcuã 
ga dexápaü̃ naxca̱x ga guxü̃ma ga yema 
camérugü. 21 Rü nüma ga guma 
Abraáũarü duü̃ rü yoxni ngĩxü̃ ínangugü 
yerü nüxü̃ nacuáxchaü̃ rü aixcuma 
ngĩma yixĩ ga Tupana ngĩxü̃ unetacü. 
22 Rü yexguma marü mea naxaxegügu 
ga yema norü camérugü, rü nüma ga 
guma Abraáũarü duü̃ rü nhu̱xũchi 
ngĩxna ngĩxü̃ naxã ga wüxi ga ãnera ga 
úirungĩxca̱x ga 6 gráma yacü rü 
ngĩxmaraü̃wa ngĩxü̃ nichocuchi. Rü 
yexgumarüxü̃ ta ngĩxna nanana ga taxre 
ga nga̱xcupü̱xme̱xẽxü̃ ga 100 gráma 
yaxü̃ ga wüxichigü. 23 Rü nhanagürü 
ngĩxü̃: —Pa Pacüx ¡chamaxã nüxü̃ ixu 
rü texéacü quixĩ! ¿Rü nangemaxü̃ i 
nachica i cunatüpatawa nax ngẽxma 
chorü duü̃xü̃gümaxã tapegüxü̃ca̱x i 
nhama i chütaxü̃gu? —nhanagürü. 24 Rü 
ngĩma rü inangãxü̃ rü ngĩgürügü: 
—Chama rü naxacü chixĩ ya Betuéu. Rü 
Míuca iyixĩ i chorü no̱xẽ rü Naó nixĩ ya 
chorü o̱xi. 25 Rü ngẽ́ma tochiü̃wa rü 
nangema i nachica nax ngẽxma 
pepegüxü̃ca̱x i nhama i chütaxü̃gu. Rü 
ngẽxgumarüxü̃ ta nayima ya maxẽ i 
perü camérugüarü ngõ̱xruxü̃ rü maxẽ i 
paxü̃ i norü caruxü̃ —ngĩgürügü. 26 Rü 
yexguma ga guma Abraáũarü duü̃ rü 
yexma nacaxã́pü̱xü rü Tupanaxü̃ 
nicua̱xüxü̃. 27 Rü nhanagürü: 
—Cumecümaxü̃chi, Pa Cori ya Chorü 
Cori ya Abraáũarü Tupanax, erü 
aixcuma cuyanguxẽxẽ i ngẽma chorü 
cori ya Abraáü̃maxã nüxü̃ quixuxü̃. Erü 
namaxã cumecüma rü poraãcü nüxü̃ 
curüngü̃xẽẽ rü ngẽmaãcü 
natanüxü̃gütanüwa mea choxü̃ 
cunguxẽxẽ—nhanagürü. 28 Rü yexguma 
ga ngĩma ga Rebéca rü ngĩchiü̃wa inha, 
rü ngĩtanüxü̃gümaxã nüxü̃ iyarüxu ga 
yema ngĩxü̃ ngupetüxü̃. 29 Ngĩma rü 
ngĩxü̃́ nayexma ga wüxi ga ngĩenexẽ ga 
Labáũgu ãégacü. Rü guma nixĩ ga 
puchuwa nhacü nax naxca̱x yadauxü̃ca̱x 
ga guma yatü. 30 Yerü ngĩxü̃ nadau ga 
yema ãnera ga ngĩxmaraü̃wa rütucü rü 
yema nga̱xcupü̱xme̱xẽxü̃gü, rü nüxü̃ 
naxĩnü ta ga yema nüxü̃ yaxuxü̃ nax 
nhuxũ nhaxü̃ ga guma yatü. Rü 
GÊNESIS 24 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
36 
yexguma yéma nanguxgu ga Labáũ, rü 
Abraáũarü duü̃ca̱x nixũ ga yématama 
puchuxü̃tawa norü camérumaxã 
yexmacü. 31 Rü nhanagürü: —¡Pa Yatü 
ya Cori ya Tupana Cuxü̃ Rüngü̃xẽẽcüx, 
rü chawe rüxũ! ¿Rü nhuxãcü nuxã 
ĩanearü düxétügu curüxã̱ũ̱x ega 
tochiü̃wa marü cuxca̱x tanamexẽẽgu i 
wüxi i ucapu nax ngẽxma cupexü̃ca̱x? 
Rü ngẽxgumarüxü̃ ta marü tanamexẽxẽ i 
wüxi i nachica naxca̱x i curü camérugü 
—nhanagürü. 32 Rü nhu̱xũchi ga gumá 
Abraáũarü duü̃ rü nawe narüxũ. Rü 
yexguma ĩxwa nangugügu, rü Labáũ 
camérutawa ínananuü̃ ga norü 
yemaxü̃gü rü nhu̱xũchi yema 
camérugüxü̃ nachibuexẽxẽ. Rü 
yemawena rü dexá ta nayayaxu nax 
nügü yayauxgücutügüxü̃ca̱x ga 
Abraáũarü duü̃ rü namücügü. 33 Rü 
yexguma õnamaxã naxǘpe̱xegüãxgu, rü 
nüma ga Abraáũarü duü̃ rü nhanagürü: 
—Taxucürüwa chachibü ega tama 
pemaxã nüxü̃ chixuxíraxgu i ngẽma 
pemaxã nüxü̃ chixuxchaü̃xü̃ 
—nhanagürü. Rü yexguma ga Labáũ rü 
nhanagürü: —¡Ẽcü, idexa! —nhanagürü. 
34 Rü yexguma ga Abraáũarü duü̃ rü 
nhanagürü: —Chama rü Abraáũarü duü̃ 
chixĩ. 35 Rü Cori ya Tupana rü poraãcü 
nüxü̃ narüngü̃xẽẽ ya chorü cori ya 
Abraáũ, rü nanamuarü ngẽmaxü̃ã̱xẽxẽ. 
Rü ngẽmaca̱x i nhu̱xmax rü namuxũchi i 
norü carnérugü, rü wocagü rü 
camérugü, rü búrugü, rü úirugü, rü 
diẽrumügü, rü duü̃xü̃gü i yatüxü̃ rü 
ngexü̃. 36 Rü naxma̱x i Chára rü nüxü̃́ 
iyatüne ga woo marü nax 
nayaxüchichiréxü̃. Rü nüma ya chorü 
cori ya Abraáũ rü yimá nanena 
nanaxuaxü̃ i guxü̃ma i norü ngẽmaxü̃gü. 
37 Rü yexguma núma choxü̃ 
namuxchaü̃gu, rü nüma ya chorü cori 
ya Abraáũ rü choxna naxãga nax 
Tupanaégagu namaxã ichaxunetaxü̃, rü 
nhanagürü choxü̃: “¡Taxũtáma 
cunaxwa̱xe ya yimá chaune ya Isáqui rü 
wüxi i pacü i nua Canaã́cüã̱xmaxã 
naxãmaxü̃! 38 ¡Rü yéa chorü 
papátanüxü̃tanüwa naxũ rü ngẽxma 
ngĩxca̱x yadau i wüxi i pacü i 
chautanüxü̃ ixĩcü nax chaunema̱x 
yixĩxü̃ca̱x!” nhanagürü ga chorü cori. 
…… 
42-44 Rü ngẽmaãcü i nhu̱xmax rü núma 
changu naxü̃tawa ya yima puchu. Rü 
ngẽ́ma chayumüxẽ rü chorü cori ya 
Abraáũarü Tupanamaxã nüxü̃ chixu rü 
nhacharügü: “Ega aixcuma choxü̃ 
curüngü̃xẽẽchaü̃gu nax mea choxü̃ 
ínanguxuchixü̃ca̱x i ngẽma chorü cori 
nawa choxü̃ muxü̃, rü chanaxwa̱xe i 
choxü̃ cungãxü̃ga i nhu̱xmax nax 
puchuxü̃tawa changexmaxü̃. Rü ngẽma 
pacü i dexáwa nua ũcü rü dexáca̱x 
ngĩxna chacacü nax choxü̃ 
naxaxexẽẽxü̃ca̱x rü choxü̃ ngãxü̱̃xcü: 
‘¡Ẽcü naxaxe! Rü ngẽxgumarüxü̃ tá ta 
chayaxaxegüxẽxẽ i curü camérugü’, 
nhaxü̃maxã choxü̃ ngãxü̱̃xcü, rü 
ngẽmawa tá nüxü̃ chacua̱x nax ngẽma 
yixĩxü̃ i cuma ngĩxü̃ cuxunetacü naxca̱x 
ya chorü cori nane ya Isáqui”, 
nhacharügü ga chorü yumüxẽwa. 45 Rü 
yexguma taũta nüxü̃ charüchauxgu ga 
nax chayumüxẽxü̃, rü ngĩxü̃ chadau ga 
Rebéca ga tü̃xü̃ ngĩãtügu yéma ngĩxü̃ ne 
ngecü. Rü puchuca̱x irüxüe, rü 
dexámaxã ngĩxü̃ ixüãcu ga ngĩrü tü̃xü̃. 
Rü yexguma ga chama rü ngĩxna chaca 
GÊNESIS 24 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
37 
rü nhacharügü ngĩxü̃: “Pa Pacüx 
¿Taxũchima cuxü̃́ namexü̃ ega choxü̃ 
cuxaxẽẽ̱xgu i curü dexámaxã?” 
nhachagürü. 46 Rü yexguma ga ngĩma rü 
ngĩxü̃ irüxüe ga ngĩrü tü̃xü̃ rü ngĩgürügü 
choxü̃: “¡Ẽcü, naxaxe, Pa Corix! Rü 
ngẽxgumarüxü̃ tá ta chayaxu i dexá 
naxca̱x i curü camérugü nax nümagü rü 
ta naxaxegüxü̃ca̱x”, ngĩgürügü. Rü 
yexgumatama choxü̃ ixaxẽxẽ rü 
yaxaxegüxẽxẽ ga chorü camérugü rü ta. 
…… 
49 Rü nhu̱xmax rü chanaxwa̱xe nax 
chamaxã nüxü̃ pexuxü̃ ¿rü aixcuma tá 
mea penayaxuxü̃ i naga ya yimá chorü 
cori rü ẽ̱xna tama? Rü chanaxwa̱xe i 
chamaxã nüxü̃ pexu nax nüxü̃ 
chacuáxü̃ca̱x i ta̱xacü tá chaxüxü̃ 
—nhanagürü. 50 Rü yexguma ga Labáũ 
rü Betuéu rü nanangãxü̃gagü, rü 
nhanagürügü: —Guxü̃ma i ngẽma nüxü̃ 
quixuxü̃ rü Cori ya Tupanawa ne naxũ. 
Rü ngẽmaca̱x taxucürüwa nhuxũ 
nhatagürü. 51 Rü dücax, rü ngẽmama 
iyixĩ i Rebéca. ¡Rü ẽcü, ngĩxü̃ iga nax 
naxma̱x yixĩxü̃ca̱x ya nane ya yimá curü 
cori, ngẽma Tupana naxwa̱xexü̃rüxü̃! 
—nhanagürügü. 52 Rü yexguma yemaxü̃ 
naxĩnügu ga Abraáũarü duü̃ rü Cori ya 
Tupanape̱xegu nacaxã́pü̱xü rü nhu̱xmata 
nhaxtüane yangücuchix. 53 Rü 
yemawena nanade ga ãmaregü ga 
úirunaxca̱x rü diẽrumünaxca̱x rü 
naxchirugü, rü Rebécana nanana. Rü 
yexgumarüxü̃ ta ga ngĩenexẽ rü ngĩé rü 
tüxü̃ naxüarü ãmareã̱x. 54 Rü yemawena 
ga nüma ga Abraáũarü duü̃ rü 
namücügü rü meama nachibüe rü 
yexma napegü. Rü moxü̃ãcü ga 
yexguma ínadagügu, rü guma 
Abraáũarü duü̃ rü nhanagürü: —¡Choxü̃ 
pinge nax wenaxarü chorü corichiü̃ca̱x 
chatáeguxü̃ca̱x! —nhanagürü. 55 Notürü 
ga ngĩenexẽ rü ngĩé ga Rebéca rü 
nhatagürügü: —Name nixĩ i 10 i 
ngunexü̃ nua ingexma rü ngẽmawena rü 
marü name i cuwe irüxũ —nhatagürügü. 
56 Notürü ga guma Abraáũarü duü̃ rü 
nhanagürü tüxü̃: —¡Tauxü̃́ i nuxã choxü̃ 
pechu̱xuxü̃! Tupana rü mea 
ínananguxuchixẽxẽ i ngẽma naxca̱x nua 
chaxũxü̃. Rü ngẽmaca̱x name nixĩ i 
chorü corichiü̃ca̱x choxü̃ pemuegu 
—nhanagürü. 57 Rü yexguma ga tümagü 
rü tanangãxü̃ rü nhatagürügü: —¡Ngĩxã, 
ngĩxca̱x taca i Rebéca rü ngoxi nhuxãcü 
tüxü̃ nangãxü̃! —nhatagürügü. 58 Rü 
ngĩxna tacagü rü nhatagürügü: —¿Cüx, 
nawe curüxũxchaxü̃xü̃ ya daa yatü? 
—nhatagürügü. Rü ngĩma rü tüxü̃ 
ingãxü̃ rü: —Ngü̃ —ngĩgürügü. 59 Rü 
yexguma ítayamugü ga guma Abraáũarü 
duü̃ rü namücügü, rü nawe irüxũ ga 
Rebéca rü nhu̱xũchi ngĩxü̃taxü̃ ga 
guxü̃guma ngĩxna da̱u̱xcü. 60 Rü mexü̃ 
Rebécamaxã taxuegugü rü nhatagürügü: 
—Pa Toeya̱x, ẽcü muxũchixü̃ i 
duü̃xü̃güarü mamá tá quixĩ. Rü ngẽma 
cutaagü rü tá narüporamaegü nüxü̃ i 
norü uanügü —nhatagürügü. 61 Rü 
yexguma ga Rebéca rü 
ngĩxü̃taxü̃gümaxã camérugüétügu 
ixaugü. Rü nawe irüxĩ ga guma 
Abraáũarü duü̃. Rü yemaacü nixĩ ga 
ngĩxü̃ yagaxü̃ ga Rebéca, rü ngĩmaxã 
inixũ. 62 Rü yoxni nüma ga Isáqui rü 
yexwaca̱xtama guma puchu ga Yimá 
Maxü̃cü Rü Choxü̃ Daucügu ãégacüwa 
ne naxũ, yerü yexma Neguébianegu 
naxãchiü̃. 63 Rü yáuanecü ga yexguma 
GÊNESIS 24 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
38 
marü nayaanegu rü nüma ga Isáqui rü 
yeacü nanaxũane. Rü yáxü̃gu nüxü̃ 
nadau ga nhuxre ga camérugü ga 
ingaixcaetanüxü̃. 64 Rü ngĩma rü ta ga 
Rebéca rü yáxü̃gu nüxü̃ idau ga Isáqui, 
rü íixüe ga caméruétüwa. 65 Rü gumá 
Abraáũarü duü̃xü̃na ica, rü ngĩgürügü: 
—¿Texe nixĩ ya yimá yatü ya 
meanexü̃wa taxca̱xama ixũcü? 
—ngĩgürügü. Rü nüma rü ngĩxü̃ 
nangãxü̃ rü nhanagürü: —Nüma rü 
chorü cori ya Isáqui nixĩ —nhanagürü. 
Rü yexguma ga ngĩma rü ngĩrü tüeruxü̃ 
iyaxu, rü namaxã ngĩgü iyadüxchiwe. 
66 Rü guma Abraáũarü duü̃ rü 
Isáquimaxã nüxü̃ nixu ga guxü̃ma ga 
yema nüxü̃ ngupetüxü̃. 67 Rü yexguma 
ga Isáqui rü norü mamá ga Chárachiü̃wa 
Rebécaxü̃ naga, rü ngĩmaxã naxãxma̱x. 
Rü nüma ga Isáqui rü poraãcü ngĩxü̃ 
nangechaü̃, rü yemaacü nüxü̃́ inarüxo ga 
naéca̱x nax nangechaü̃xü̃. 
…… 
 
Nayu ga Abraáũ 
rü inanata̱xgü 
 
25
  
7 Rü Abraáũ rü namaxü̃ ga 175 
ga taunecü. 8 Rü nüma ga 
Abraáũ rü nayu yerü marü nayaxüchi, 
rü natanüxü̃gü ga yuexü̃tanüwa naxũ. 
9-10 Rü nanegü ga Isáqui rü Ismaéu rü 
yema naxmaxü̃ ga Maxpéraxü̃tawa 
naxca̱x nataxexü̃gu nayanaxücuchigü. 
Rü yema naxmaü̃ rü ĩane ga Maréarü 
léstewa nangexma ga Efóü̃arü naanewa. 
(Rü nüma ga Efóü̃ rü Etéutanüxü̃ ga 
Choxá nane nixĩ.) Rü yema naxmaxü̃gu 
nixĩ ga Abraáũxü̃ yanaxücuchigüxü̃ 
ngĩxü̃tagu ga naxma̱x ga Chára. 
…… 
20 Rü Isáqui rü 40 ga taunecü nüxü̃́ 
nayexma ga yexguma naxãxma̱xgu 
ngĩmaxã ga Rebéca ga Betuéuacü ga 
Labáũeya̱x ga Araméucüã̱xgü ga 
Padáũ-Arã́anegu ãchiü̃güxü̃. 21 Rü 
yexguma Isáqui nhuxre ga taunecü 
Rebécaxü̃tawa nayexmagu, rü tama 
nüxü̃́ ixãxacü. Rü yemaca̱x ga Isáqui rü 
Cori ya Tupanana naca nax 
naxãxacüxü̃ca̱x ga naxma̱x. Rü nüma ga 
Tupana rü nüxü̃ naxĩnü ga norü yumüxẽ 
rü ixãxacü. 22 Notürü nataxree̱xpü̱x ga 
ngĩxacü ga ngĩanügu nügü daixü̃. Rü 
yemaca̱x nhaxü̃gu irüxĩnü: “Ngẽxguma 
tá ngẽmaãcü yaxĩgügu i nhaa buxü̃gü 
¿rü ta̱xacüruxü̃ ichamaxü̃xü̃?”, nhaxü̃gu 
irüxĩnü. Rü yemaca̱x ga ngĩma ga 
Rebéca rü Cori ya Tupanana ica 
yemachiga. 23 Rü Tupana rü ngĩxü̃ 
nangãxü̃ rü nhanagürü: —Nataxree̱xpü̱x 
nixĩ i ngẽma cunegü i cuanüwa 
ngẽxmagüxü̃. Rü nüma i taxre rü 
wüxichigü tá nachiü̃anemaxã inacua̱x. 
Rü naxü̃pa nax nabuexü̃ rü nügü nadai. 
Rü wüxi tá nixĩ irüporamaexü̃. Rü 
ngẽma rübumaexü̃ rü ngẽma 
rüyamaexü̃arü yexera tá nixĩ 
—nhanagürü. 24 Rü ngĩrü ngunexü̃wa 
nangu ga nax naxíraxacüxü̃ ga Rebéca. 
Rü nataxree̱xpü̱x. 25 Rü guma ngĩne ga 
nüxíra bucü rü nadauyáe rü 
naxãta̱xaxü̃ne. Rü Echaúgu 
nanaxüégagü. 26 Rü yemawena nabu ga 
naenexẽ. Rü Echaúme̱xtü̱xügu 
yangĩãcüma nabu. Rü yemaca̱x Yacúgu 
nanaxüégagü. (Rü ngẽma naéga rü 
Iyauxwa̱xexü̃, nhaxü̃chiga nixĩ.) Rü 
nüma ga Isáqui rü 60 ga taunecü nüxü̃́ 
nayexma ga yexguma nabuegu ga guma 
ngĩnegü ga Rebéca. 27 Rü guma taxre ga 
GÊNESIS 24 
,  
25 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
39 
bucügü rü nayae. Rü Echaú rü naixnecü 
norü me nixĩ rü würawa ãẽxü̃cü nixĩ. 
Notürü ga Yacú rü norü me nixĩ ga ĩarü 
ngaicamána nax nayexmaxü̃. 28 Rü nüma 
ga nanatü ga Isáqui rü yexera Echaúxü̃ 
nangechaü̃ yerü norü me nixĩ ga nax 
nangṍõxü̃ ga yema naexü̃machi ga 
Echaú imáxü̃. Notürü ga naxma̱x ga 
Rebéca rü yexera Yacúxü̃ ingechaü̃. 
29 Rü wüxi ga ngunexü̃, ga yexguma 
Yacú íxüwemü̱xgux, rü nüma ga Echaú 
rü maxneewa ne naxũ rü poraãcü 
nipaxüchi. 30 Rü Yacúxü̃ nhanagürü: 
—¿Taxũchima cuxü̃́ namexü̃ i chamaxã 
cungauxgu i ngẽma curü õna i 
dautanüxü̃? Erü ngẽmatama taiyamaxã 
chayu —nhanagürü. (Rü yemaca̱x ga 
Echaú rü Edóü̃maxã rü ta nanaxugü 
yerü norü me nixĩ ga yema õna ga 
dautanüxü̃.) 31 Rü yexguma ga Yacú rü 
nanangãxü̃ rü nhanagürü: —Nangexma 
i ngẽma cuxna üxü̃ erü tanatünane ya 
yacü quixĩ, rü chanaxwa̱xe i nhaa 
õnaca̱x choxna cunaxã i ngẽma cuxna 
üxü̃ —nhanagürü. 32 Rü yexguma ga 
Echaú rü nhanagürü: —¿Ta̱xacüwa chi 
choxü̃́ namexü̃ i ngẽma nüxü̃ quixuxü̃ i 
choxna üxü̃? Erü choxü̃ cudau nax 
taiyamaxã chayuxchaü̃xü̃ —nhanagürü. 
33 Rü yexguma ga Yacú rü nhanagürü: 
—¡Tupanaégagu chamaxã nüxü̃ ixu nax 
aixcuma tá choxna cunaxãxü̃ i ngẽma 
cuxna üxü̃! —nhanagürü ga Yacú. Rü 
yexguma ga Echaú rü Tupanaégagu 
Yacúna nanaxã ga yema naxca̱x 
ínaca̱xaxü̃. 34 Rü yexguma ga Yacú rü 
Echaúna nanaxã ga poũ rü guma 
purutuarü dautanüne. Rü yexguma 
marü chibüwa rü axewa yanguxgu ga 
Echaú, rü inachi rü ínixũ. Rü tama nagu 
narüxĩnü ga yema norü yamaeca̱x 
nüxna üxü̃ ga naeneena naxãxü̃. 
…… 
 
Echaú naxma̱xgüchiga 
 
26
  
34 Echaú rü 40 ga taunecü nüxü̃́ 
nayexma ga yexguma ngĩmaxã 
naxãxma̱xgu ga Yudíchi ga Etéutanüxü̃ 
ga Bérixacü. Rü yexgumarüxü̃ ta 
ngĩmaxã naxãxma̱x ga Bachemá ga nai 
ga Etéutanüxü̃ ga Elóü̃acü. 35 Notürü ga 
Isáqui rü Rebéca rü taguma yema 
naneã̱xgümaxã nataãxẽgü. 
 
Isáqui rü Yacúmaxã rü Echaúmaxã 
mexü̃ naxuegu 
 
27
  
1 Rü Isáqui rü marü nayaxüchi 
rü natauxetü. Rü wüxi ga 
ngunexü̃gu rü nane ga rüyamaecü ga 
Echaúca̱x naca. Rü nhanagürü nüxü̃: 
—Pa Chaunex —nhanagürü. Rü Echaú 
nanangãxü̃ rü: —¿Nhuxũ nhacuxü̃, Pa 
Papáx? —nhanagürü. 2 Rü yexguma ga 
Isáqui rü nhanagürü: —Cuma choxü̃ 
cudau nax marü chayaxüchixü̃ rü 
ngexü̃rüüxü̃ i nhaa ngunexü̃gügu rü tá 
chayu. 3 Rü ngẽmaca̱x chanaxwa̱xe i 
cunayaxu ya curü würa rü naixnecüwa 
cuxũ rü cuyamaxnee rü naexü̃ta quima̱x. 
4 ¡Rü nhu̱xũchi cha̱u̱xca̱x naxü i õna i 
dextanüxü̃ i chaua̱xwa rüchixmaexü̃! 
¡Rü nua nange nax chanangṍxü̃ca̱x! Rü 
nhu̱xũchi tá Tupanaégagu mexü̃ cumaxã 
chaxuegu naxü̃pa nax chayuxü̃ 
—nhanagürü. 5-6 Notürü yexguma nane 
ga Echaúmaxã yadexa̱xgu ga Isáqui, rü 
Rebéca rü bexma yéma irüxĩnü. Rü 
yemaca̱x, yexguma Echaú nanatüca̱x 
dauxchitawa maxneewa naxũyane, rü 
ngĩma ga Rebéca rü naxca̱x ica ga Yacú 
GÊNESIS 25 
– 
27 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
40 
ga guma ngĩne ga rübumaecü. Rü 
ngĩgürügü nüxü̃: —Dücax, tüxü̃ chaxĩnü 
ya cunatü nax cuenexẽ ya Echaúmaxã 
nax ítidexaxü̃. Rü nhatagürü nüxü̃: 
7 “¡Maxneewa naxũ rü cha̱u̱xca̱x naexü̃ta 
ima̱x! ¡Rü naxü i õna i dextanüxü̃ i 
chaua̱xwa rüchixmaexü̃! ¡Rü nua nange 
nax chanangṍxü̃ca̱x! Rü nhu̱xũchi tá 
Tupanaégagu mexü̃ cumaxã chaxuegu 
naxü̃pa nax chayuxü̃”, nhatagürü nüxü̃. 
8 ¡Rü dücax, Pa Chaunex, choxü̃́ irüxĩnü 
i nhaa cumaxã nüxü̃ chixuxü̃! 9 ¡Rü yéa 
cábrapǘxü̃wa naxũ rü ngẽma 
rümemaexü̃tanüwa nayaxu i taxre i 
cábraxacügü! Rü chama rü ngẽmawa tá 
tümaca̱x chanamexẽxẽ i õna i 
dextanüxü̃ i tümaa̱xwa rüchi̱xmaexü̃. 
10 Rü cuma tá nixĩ i tümaca̱x ngẽ́ma 
cungexü̃ nax tachibüxü̃ca̱x, rü 
ngẽmaãcü tá Tupanaégagu mexü̃ 
cumaxã taxuegu naxü̃pa nax tayuxü̃ 
—ngĩgürügü. 11 Notürü nüma ga Yacú rü 
naéxü̃ nangãxü̃ rü nhanagürü: 
—Chauenexẽ rü naxãxta̱xaxü̃ne, notürü 
chama rü tama ngẽxgumarüxü̃ chixĩ. 
12 Rü ngẽxguma Papá choxü̃ ingṍgü̱xgu 
rü choxü̃ tacua̱xgu, rü nagu tá tarüxĩnü 
nax tümagu chidauxcüraxü̃xü̃. Rü 
ngẽxguma rü taxũtáma mexü̃ chamaxã 
taxuegu, rü chixexü̃ tá chamaxã taxuegu 
—nhanagürü. 13 Notürü ga ngĩma ga naé 
rü inangãxü̃ rü ngĩgürügü: —Pa 
Chaunex, rü ngẽxguma chixexü̃ cumaxã 
taxuegu̱xgu ¡rü chagu nangu! Notürü i 
cumax, rü chanaxwa̱xe i cunaxü i 
ngẽma cumaxã nüxü̃ chixuxü̃. ¡Rü paxa 
nawa naxũ i ngẽma cábraxacügü! 
—ngĩgürügü. 14 Rü yexguma ga Yacú rü 
nawa naxũ ga yema cábraxacügü rü 
naéca̱x yéma nanagagü. Rü ngĩma ga 
naé rü inamexẽxẽ ga õna ga idextanüxü̃ 
ga Isáquia̱xwa rüchi̱xmaexü̃. 15 Rü 
yemawena inayaxu ga rümemaexü̃ ga 
Echaúchiru ga ĩpatagu namaxã 
nanguxü̃xü̃. Rü yemagu iyacu̱xẽxẽ ga 
guma ngĩne ga rübumaecü ga Yacú. 
16 Rü nhu̱xũchi yema 
cábraxacücha̱xmüxü̃maxã 
inaxüxchiü̃chacüxü ga Yacú. Rü 
ínangexta̱xaremüxü̃wa rü ta inaxǘ ga 
yema naxcha̱xmü. 17 Rü nüxna inaxã ga 
yema idextanüxü̃ ga õna rü poũ ga 
namexẽẽxü̃. 18 Rü nüma ga Yacú rü 
tümaxü̃tagu naxücu ga nanatü ga 
ítayexmaxü̃wa, rü nhanagürü tüxü̃: —Pa 
Papáx, marü íchangu —nhanagürü. Rü 
tüma rü ítaca, rü nhatagürü: 
—¿Ngexcürüücü ya chaune quixĩxü̃? 
—nhatagürü. 19 Rü yexguma ga Yacú rü: 
—Chama rü cune ya yacü ya Echaú 
chixĩ. Rü marü chanaxü i ngẽma 
chamaxã nüxü̃ quixuxü̃. ¡Rü írüda rü 
írüto nax cunangṍxü̃ca̱x i nhaa 
naexü̃machi i cuxca̱x chimáxü̃, rü 
nhu̱xũchi mexü̃ chamaxã naxuegu! 
—nhanagürü. 20 Rü yexguma ga Isáqui 
rü nüxna taca, rü nhatagürü: 
—¿Nhuxãcü paxa cuxãéxü̃, Pa Chaunex? 
—nhatagürü. Rü nüma ga Yacú rü tüxü̃ 
nangãxü̃, rü nhanagürü: —Nüma ya 
Cori ya curü Tupana choxü̃ narüngü̃xẽẽ 
rü ngẽmaca̱x paxama nüxü̃ ichayangau 
—nhanagürü. 21 Notürü ga nüma ga 
Isáqui rü nhanagürü nüxü̃: —¡Cax nua 
naxũ! Rü cuxü̃ chingṍgüchaü̃ rü 
aixcuma chaune ya Echaú quixĩ 
—nhanagürü. 22 Rü Yacú rü 
nanatüxü̃tawa naxũ nax nüxü̃ 
tingṍgüxü̃ca̱x. Rü yexguma ga Isáqui rü 
nhanagürü: —Cuga rü Yacúga nixĩ 
GÊNESIS 27 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
41 
notürü cuchacüxü rü Echaúchacüxü nixĩ 
—nhanagürü. 23-24 Rü yemaacü tama 
Yacúxü̃ tacua̱x, yerü poraãcü 
naxãxta̱xachacüxü naenexẽ ga 
Echaúrüxü̃. Notürü yexguma marü tá 
mexü̃ namaxã taxueguchaxü̃gu rü 
wenaxarü nüxna taca, rü nhatagürü 
nüxü̃: —¿Aixcuma yixĩxü̃ i chaune ya 
Echaú quixĩxü̃? —nhatagürü. Rü nüma 
ga Yacú rü tüxü̃ nangãxü̃, rü: —Ngü̃, 
Echaú chixĩ —nhanagürü. 25 Rü 
yexguma ga nanatü rü nhatarügü nüxü̃: 
—¡Cü, choxü̃ nachibüxẽxẽ, Pa Chaunex, 
nax chanangṍxü̃ca̱x i ngẽma cuexü̃! Rü 
ngẽmawena tá mexü̃ cumaxã chaxuegu 
—nhatarügü. Rü nüma ga Yacú tüxü̃ 
nachibüxẽxẽ ga nanatü rü wíũ rü ta 
tüxna nanaxã. Rü nüma ga Isáqui rü 
nachibü rü naxaxe. 26 Rü yexguma ga 
Isáqui rü nhanagürü nüxü̃: —¡Chorü 
ngaicamánaxüra naxũ, Pa Chaunex, rü 
choxü̃ nachúxu! —nhanagürü. 27 Rü 
yexguma Yacú nanatüna nangaicamagu 
nax nachúaxü̃ca̱x, rü nüma ga Isáqui rü 
nanechirugu nawãxĩ. Rü yexguma ga 
Isáqui rü mexü̃ namaxã naxuegu, rü 
nhanagürü: —Nhaa nixĩ i naema ya 
chaune ya Echaú. Rü ngẽma naema rü 
nhama wüxi i naane i chi̱xemaxü̃ i 
Tupana mexü̃ namaxã ueguxü̃rüxü̃ nixĩ. 
28 ¡Rü Tupana cuxna naxã ya pucü rü 
mea naxügü i cunetügü nax namuxü̃ca̱x 
i curü trígu rü curü wíũ! ¡Rü muxũchixü̃ 
i duü̃xü̃gü cuxü̃́ puracüe! 29 ¡Rü 
cuxme̱xwa nangexmagü i muxü̃ i 
nachixü̃anegü! ¡Rü cueneegümaxã 
inacua̱x rü cupe̱xegu nacaxã́pü̱xügü! Rü 
yíxema chixexü̃ cumaxã uegugǘxe, rü 
Tupana rü tá chixexü̃ tümamaxã 
naxuegu. Rü yíxema mexü̃ cumaxã 
uegugǘxe rü Tupana rü tá mexü̃ 
tümamaxã naxuegu —nhanagürü. 30 Rü 
yexguma Isáqui nüxü̃ rüchaxgu ga 
Yacúmaxã nax mexü̃ naxueguxü̃, rü 
ínaxũxũ ga Yacú. Rü nawe ínanguama 
ga Echaú ga maxneewa ne naxũxü̃. 31 Rü 
nüma rü ta ga Echaú rü nanatüca̱x 
nanaxü ga õna ga dextanüxü̃ ga 
chíanexü̃. Rü nanatüxü̃tawa nanange. 
Rü nhanagürü tüxü̃: —Pa Papáx ¡írüda 
rü nangõ̱x i nhaa naexü̃machi i chama 
cuxca̱x chimáxü̃, rü nhu̱xũchi mexü̃ 
chamaxã naxuegu! —nhanagürü. 32 Rü 
nüma ga Isáqui rü nüxna naca rü 
nhanagürü: —¿Texé quixĩ? 
—nhanagürü. Rü nüma ga Echaú rü 
tüxü̃ nangãxü̃ rü nhanagürü: —Chama 
nixĩ i cune ya yacü ya Echaú chixĩxü̃ 
—nhanagürü. 33 Rü nüma ga Isáqui rü 
poraãcü naba̱i̱xãchiãxẽ, rü niduxruga, 
rü nhanagürü: —¿Ẽ̱xna texé tixĩ ya 
yíxema maxneewa ũxẽ rü cha̱u̱xca̱x nua 
nangexe i ngẽma õna i dextanüxü̃? 
Chama rü marü chanangõ̱x i guxü̃ma i 
norü õna cuxü̃pa nax ícunguxü̃. Rü 
marü mexü̃ namaxã chaxuegu, rü 
nhu̱xmax i nüma rü marü nanayaxu i 
ngẽma mexü̃ —nhanagürü. 34 Rü 
yexguma ga Echaú yema nanatü 
namaxã nüxü̃ ixuxü̃xü̃ naxĩnügu, rü 
poraãcü naxaxu. Rü aita naxüãcüma 
nhanagürü: —Pa Papáx ¡chamaxã rü ta 
mexü̃ naxuegu! —nhanagürü. 35 Notürü 
nüma ga Isáqui rü nanangãxü̃ rü 
nhanagürü: —Marü nua naxũ ya 
cuenexẽ rü choxü̃ nawomüxẽxẽ, rü 
ngẽmaca̱x mexü̃ namaxã chaxuegu, rü 
nüma nanayaxu i ngẽma mexü̃ i 
cuxca̱xchire̱x ixĩxü̃ —nhanagürü. 36 Rü 
yexguma ga Echaú rü tüxü̃ nangãxü̃, rü 
GÊNESIS 27 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
42 
nhanagürü: —Yemaca̱x yixĩxü̃ ga 
Yacúgu naxüégagüãxü̃. Rü marü norü 
taxre nixĩ nax yadoraxü̃ rü choxü̃ 
nawomüxẽẽxü̃. Rü noxri rü marü 
choxna nayapu i ngẽma nax 
charüyamaexü̃ca̱x choxna üxü̃. Rü 
nhu̱xmax rü choxna nayapu i ngẽma 
mexü̃ i chamaxã cuxueguchaü̃chiréxü̃. 
¿Rü nataxuxü̃ma i to i mexü̃ i choxü̃́ 
ícuyaxǘxẽẽxü̃? —nhanagürü. 37 Rü 
yexguma ga Isáqui rü nanangãxü̃, rü 
nhanagürü: —Dücax, chama rü marü 
Yacúmaxã chanaxuegu nax naxme̱xwa 
cungexmaxü̃ rü namaxã nüxü̃ chixu nax 
guxü̃ma i natanüxü̃gü rü ta naxme̱xwa 
nangexmagüxü̃. Rü ngẽxgumarüxü̃ ta 
namaxã chanaxuegu nax namuxü̃ i norü 
trígu rü norü wíũchiü. Rü nhu̱xmax Pa 
Chaunex ¿rü ta̱xacü tá cuxca̱x chaxüxü̃? 
—nhanagürü. 38 Rü nüma ga Echaú rü 
nanatüxü̃ naca̱a̱xü̃ama, rü nhanagürü: 
—¿Ẽ̱xna wüxixicatama i mexü̃ nixĩ i 
cuxueguxü̃? ¡Rü chamaxã rü ta mexü̃ 
naxuegu! —nhanagürü. Rü aita 
naxüãcüma naxaxu. 39 Rü yexguma ga 
nanatü ya Isáqui, rü nhatagürü nüxü̃: 
—Cuma rü ngẽma naane i mexü̃arü 
yáxü̃wa tá cumaxü̃ i ngextá taguma 
ínapuxü̃wa. 40 Rü curü taramaxã tá cugü 
ícupoxü̃, rü cuenexẽarü duü̃xü̃ tá quixĩ. 
Notürü ngẽxguma cumuarü duü̃xü̃ã̱xgu, 
rü tá cuenexẽna ícunguxuchi 
—nhatagürü. 
 
Yacú rü Echaúcha̱xwa nixũ 
41 Rü yexgumacürüwa ga Echaú rü 
Yacúchi naxai naxca̱x ga yema mexü̃ ga 
Yacúmaxã taxueguxü̃ ga nanatü. Rü 
nüma ga Echaú rü nhaxü̃gu narüxĩnü: 
“Rü Papá rü paxa tá tayu, rü tümawena 
rü tá chayama̱x ya chauenexẽ ya Yacú”, 
nhaxü̃gu narüxĩnü. 42 Rü yexguma yema 
Echaú nagu rüxĩnüxü̃ nacua̱xgu ga 
Rebéca, rü Yacúca̱x ingema, rü 
ngĩgürügü nüxü̃: —Dücax, cuenexẽ ya 
Echaú rü nanu rü cuxü̃ nimáxchaü̃ 
naxca̱x i ngẽma mexü̃ i cunatü cumaxã 
ueguxü̃. 43 Rü ngẽmaca̱x, Pa Chaunex ¡rü 
choxü̃́ irüxĩnü, rü nhu̱xmatama 
Aráũanewa naxũ i chauenexẽ ya 
Labáũchiü̃wa! 44-45 ¡Rü ngẽ́ma nangexma 
i nhuxre ya taunecü nhu̱xmatáta 
nangüxmü ya cuenexẽ rü nüxü̃ 
iyanangüma ga yema namaxã cuxüxü̃! 
Rü ngẽxguma marü nüxü̃ 
iyanangümagu, rü cuxca̱x tá ngẽ́ma 
chamuga nax cutáeguxü̃ca̱x. Erü tama 
chanaxwa̱xe i wüxitama i ngunexü̃gu 
nax choxü̃́ peyuexü̃ i pema i taxre i 
chaunegü —ngĩgürügü. 46 Rü yemawena 
ga Rebéca rü Isáquimaxã iyadexa, rü 
ngĩgürügü: —Düxwa nüxü̃ charüchau i 
nacüma i ngẽma taxre i Etéutanüxü̃ i 
Echaú namaxã ãmaxü̃. Rü ngẽxguma chi 
Yacú rü wüxi i ngẽma númacüã̱x i 
Etéutanüxü̃maxã naxãxma̱xgu, rü 
narümemae nixĩ i noxtacüma chayuxü̃ 
—ngĩgürügü. 
 
28
  
1 Rü yexguma ga Isáqui, rü 
nane ga Yacúca̱x naca rü mexü̃ 
namaxã naxuegu. Rü nhu̱xũchi 
nanaxucu̱xẽ, rü nhanagürü nüxü̃: 
—Tama chanaxwa̱xe i nuxma 
Canaã́cüã̱x i ngexü̃maxã cuxãxma̱x. 
2 ¡Rü yéa Padáũ-Arã́anewa naxũ i 
nachiü̃wa ya curü o̱xi ya Betuéu, rü 
ngẽxma yaxãxma̱x wüxi i naxacümaxã 
ya cuta ya Labáũ! 3 ¡Rü Tupana ya 
guxãétüwa ngẽxmacü rü cuxü̃ 
rüngü̃xẽxẽx rü namuxũchixẽẽã i cutaagü 
GÊNESIS 27 
,  
28 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
43 
nax ngẽmaãcü muxü̃ma i nachixü̃ane 
cuwa nangóxü̃ca̱x! —nhanagürü. 
…… 
 
Tupana rü Yacúca̱x 
 
nango̱x ga Betéuwa 
10 Rü nüma ga Yacú rü inaxũãchi ga 
Bechébawa. Rü Aráũwa daxü̃ ga 
namawa naxũ. 11 Rü yexguma wüxi ga 
nachicawa nanguxgu, rü yexma nape 
yerü nachüta. Rü wüxi ga nuta 
nanayaxu, norü cüxeruxü̃. Rü inaca rü 
nape. 12 Rü yéma naxãnegü. Rü yema 
nanegüwa rü nüxü̃ nadau ga wüxi ga 
toxõõne ga nhaa naanegu caxüne rü 
dauxü̃guxü̃ ga naanewa nguxü̃ne. Rü 
gumawa ínarüxĩgüxü̃ rü nhu̱xũchi 
naxĩgü ga Tupanaarü orearü ngeruxü̃ i 
dauxü̃cüã̱x. 13 Rü yexgumarüxü̃ ta nüxü̃ 
nadau ga Cori ya Tupana ga naxü̃tagu 
chicü. Rü nüma ga Tupana rü 
nhanagürü nüxü̃: —Chama nixĩ i curü 
o̱xi ya Abraáũarü Tupana, rü cunatü ya 
Isáquiarü Tupana chixĩxü̃. Rü tá cuxna 
chanaxã i nhaa naane i nawa cupexü̃, 
nax cuxrü rü cutaagüarü yixĩxü̃ca̱x. 
14 Rü nümagü i cutaagü rü tá namuxũchi 
nhama waixümüchicute̱xerüxü̃, rü guxü̃ 
i naanewa tá nangugü nhu̱xmatáta 
nórchiwa rü súwa rü léstewa rü oéstewa 
nangugü. Rü cugagu rü cutaagügagu tá 
nüxü̃ charüngü̃xẽẽ i guxü̃táma i 
duü̃xü̃gü i nhama i naanecüã̱x. 15 Rü 
chama rü cumaxã changexma. Rü 
ngextá ícuxũxü̃wa tá cuxna chadau. Rü 
nhaa naaneca̱x tá wena cuxü̃ 
chatáeguxẽxẽ. Rü tagutáma cuxna 
chixũgachi, rü aixcuma tá 
chayanguxẽxẽ i guxü̃ma i ngẽma 
cumaxã chaxueguxü̃ —nhanagürü. 16 Rü 
yexguma yema nanegüwa naba̱i̱xãchigu 
ga Yacú, rü nhaxü̃gu narüxĩnü: 
“Aixcumaxü̃chi Cori ya Tupana 
nanuxma i nhaa nachicawa, rü chama 
rü tama nüxü̃ íchacua̱x”, nhaxü̃gu 
narüxĩnü. 17 Rü poraãcü namuü̃. Rü 
nhaxü̃gu narüxĩnü: “Rü nhaa nachica rü 
naxüünexü̃chi. Rü daa nixĩ ya 
Tupanachiü̃. Rü dauxü̃guxü̃ i naanearü 
ĩã̱x nixĩ i nhaa nachica”, nhaxü̃gu 
narüxĩnü. 18 Rü moxü̃ãcü pa̱xmamaxü̃chi 
ínarüda ga Yacú. Rü nanayaxu ga guma 
nuta ga namaxã nacüxeruü̃ácü. Rü 
ínanatoxẽxẽ nax wüxi ga cua̱xruxü̃ 
yixĩxü̃ca̱x, rü chíxü̃ naétü naba yerü 
naxüüne ga yema nachica. 19 Rü yema 
nachicawa rü nũxcüma rü nayexma ga 
wüxi ga ĩane ga Lúxgu ãégane. Notürü 
nüma ga Yacú rü nanaxüchicüxü ga 
naéga ga yema nachica, rü Betéugu 
nanaxüéga. 20-21 Rü yema nachicawa rü 
Yacú inaxuneta rü nhanagürü: 
—Ngẽxguma Tupana choxü̃ 
íixümücügu, rü choxna nada̱xgux i 
chorü namawa, rü choxna naxãã̱xgu i 
chorü õna rü chauxchiru, rü wena mea 
chaunatüca̱x choxü̃ natáeguxẽẽ̱xgu, rü 
aixcumaxü̃chi chorü Cori ya Tupana tá 
nixĩ. 22 Rü daa nuta ya cua̱xruü̃xü̃ nua 
chatoxẽẽcü, rü Tupanapata tá nixĩ. Rü 
dücax, Pa Tupanax, rü guxü̃ma i chorü 
ngẽmaxü̃gü i choxna cuxãxü̃wa rü 
guxü̃gutáma cuxna chanaxã i ngẽma 
dízmu i cuxna üxü̃ —nhanagürü. 
 
Yacú rü Aráũanewa nangu 
 
29
  
1 Rü Yacú rü inixũchigü, rü 
düxwa yema duü̃xü̃gü ga üa̱xcü 
ne ũxü̃waama yexmagüxü̃arü naanewa 
nangu. 2 Rü yema naanewa nüxü̃ nadau 
GÊNESIS 28 
,  
29 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
44 
ga wüxi ga puchu. Rü gumaxü̃tagu 
narüngü̃gü ga tamaepü̱xtücumü ga 
carnérugü, yerü guma puchuwa nixĩ ga 
naxaxegüxü̃xü̃. Rü guma puchu rü wüxi 
ga nuta ga tacümaxã narüxüta. 3 Rü 
yexguma yexma naxĩtaque̱xegügu ga 
carnérugü, rü yema norü daruü̃gü rü 
ínanaxügachigüxü̃ ga guma nuta nax 
norü carnérugü yaxaxegüxẽẽxü̃ca̱x. Rü 
nhu̱xũchi wenaxarü nanaxǘtaü̃güxü̃ ga 
guma puchu. 4 Rü nüma ga Yacú rü 
yema carnéruarü daruü̃güna naca, rü 
nhanagürü: —¿Ngextácüã̱x pexĩgü i 
pemax, Pa Duü̃xü̃güx? —nhanagürü. Rü 
nümagü nanangãxü̃gü rü nhanagürügü: 
—Toma rü Aráũanecüã̱xgü tixĩgü 
—nhanagürügü. 5 Rü yexguma ga Yacú 
rü nhanagürü: —¿Nüxü̃ pecuáxü̃ i pema 
ya Labáũ, ya Nacótaxa ixĩcü? 
—nhanagürü. Rü nümagü rü 
nanangãxü̃gü rü: —Ngü̃, ngemáacü 
nüxü̃ tacua̱x —nhanagürügü. 6 Rü 
yexguma ga Yacú rü wena ínicachigü rü 
nhanagürü: —¿Nhuxãcü yixĩxü̃ i 
nümax? ¿Rü tama yadaawexü̃? 
—nhanagürü. Rü nümagü rü 
nanangãxü̃gü rü nhanagürügü: —Tama 
nida̱xawe rü taxuxü̃ma nüxü̃ naxüpetü. 
¡Rü dücax, rü yéa nadau! Rü yea iyixĩ i 
naxacü i Raquéu i ngĩrü carnérugümaxã 
ngẽ́ma ne ixũ —nhanagürügü. 
…… 
9 Rü yexguma yema carnérugüarü 
daruü̃gümaxã íyadexayane ga Yacú, rü 
yéma ingu ga Raquéu namaxã ga 
ngĩnatüarü carnérugü, yerü ngĩma nixĩ 
ga nüxna nadauxü̃. 
…… 
12 Rü yexguma Yacú ngĩmaxã nügü 
ixuxgu rü nüma rü Rebéca ngĩne nax 
yixĩxü̃ rü Labáũtaxa nax yixĩxü̃, rü 
ngĩma ga Raquéu rü inhaãchi nax 
ngĩnatümaxã nüxü̃ yanaxuxü̃ca̱x. 13 Rü 
yexguma Labáũ nüxü̃ ĩnüchigagu ga 
yéma nax nanguxü̃ ga Yacú ga naeya̱x 
ngĩne, rü paxa inanhaãchi nax 
íyadauãxü̃. Rü nüxna nana̱i̱xãchiãcüma 
nüxü̃ narümoxẽ, rü nüxü̃ nachúxu. Rü 
nachiü̃wa nanaga. Rü yixcüamaxü̃ra rü 
Yacú nüxü̃ nixu ga guxü̃ma ga yema 
nanatüchiü̃wa nüxü̃ ngupetüxü̃. 14 Rü 
Labáũ rü nhanagürü nüxü̃: 
—Aixcumaxü̃chi cuma rü 
chautanüxü̃xü̃chi quixĩ —nhanagürü. Rü 
wüxi ga tauemacü Labáũxü̃tawa 
nayexma ga Yacú. 
 
Yacú rü Raquéuca̱x rü 
Leíca̱x napuracü 
15 Rü marü guma tauemacü 
ngupetü̱xguwena, rü Labáũ rü Yacúxü̃ 
nhanagürü: —Ngẽma nax chautanüxü̃ 
quixĩxü̃, rü taxũtáma ngẽmaca̱x 
ngetanüãcüma choxü̃́ 
cupuracüechamare. ¡Rü chamaxã nüxü̃ 
ixu rü nhuxregu i cunaxwa̱xexü̃ nax 
cuxü̃́ chanaxütanüxü̃! —nhanagürü. 
16 Rü nüma ga Labáũ rü nüxü̃́ iyexma ga 
taxre ga naxacü. Rü yema rüyamaecü rü 
Leí nixĩ ga ngĩéga. Rü yema rübumaecü 
rü Raquéu nixĩ ga ngĩéga. 17 Rü ngĩma 
ga Leí rü ingechaü̃etücüraxü̃, notürü ga 
Raquéu rü guxü̃wama imexechi. 18 Rü 
nüma ga Yacú, rü Raquéu iyixĩ ga yema 
ngĩxü̃ nangẽxẽẽcü. Rü yemaca̱x Labáũxü̃ 
nangãxü̃ rü nhanagürü: —Ngẽma 
cuxacü irübumaecü i Raquéuca̱x rü tá 7 
ya taunecü cuxü̃tawa chapuracü 
—nhanagürü. 19 Rü yexguma ga Labáũ 
rü nanangãxü̃ rü nhanagürü: 
GÊNESIS 29 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
45 
—Narümemae nax cuxna ngĩxü̃ 
chamuxü̃ rü tama i wüxi i duü̃xü̃ i tama 
nüxü̃ chacuáxü̃na. ¡Rü nua chauxü̃tawa 
nangexma! —nhanagürü. 20 Rü yemaacü 
ga Yacú rü 7 ga taunecü ngĩxca̱x 
napuracü ga Raquéu. Notürü Yacúca̱x 
rü guma 7 ga taunecü rü tama 
nũxcücüraxü̃ nixĩ yerü poraãcü nüxü̃́ 
ingúchaü̃xü̃chi. 21 Rü yexguma marü 
yanguxgu ga guma 7 ga taunecü, rü 
nüma ga Yacú rü Labáũmaxã nidexa rü 
nhanagürü: —¡Choxna ngĩxü̃ namu i 
Raquéu nax ngĩmaxã chaxãmaxü̃ca̱x, 
erü marü chayanguxẽxẽ ya yima 
taunecügü ya nagu cumaxã chaxunetacü 
nax ngĩxca̱x chapuracüxü̃! —nhanagürü. 
22 Rü yexguma ga Labáũ rü naxacüxü̃ 
naxüchíxü ga nax naxãtéxü̃. Rü 
yemaca̱x nüxna naxu ga guxü̃ma ga 
duü̃xü̃gü ga norü ngaicamagu pegüxü̃. 
23 Notürü yema chütaxü̃gu ga Labáũ, rü 
naxacü ga Leíxü̃ nayaga rü Yacúxü̃ 
ngĩxü̃ napexẽxẽ. Rü yemaacü ga Yacú rü 
ngĩmaxã namaxü̃. 
…… 
25 Rü moxü̃ãcü ga Yacú rü nüxü̃ 
nacua̱x nax Leí yixĩxü̃ ga yema ngĩmaxã 
inapecü. Rü nuãcüma Labáũna nayaca, 
rü nhanagürü: —¿Ta̱xacü chamaxã 
cuxü? ¿Tama ẽ̱xna Raquéuca̱x yixĩxü̃ ga 
cuxü̃́ chapuracüxü̃? ¿Rü tü̱xcüü̃ i 
nhu̱xmax i choxü̃ cuwomüxẽẽxü̃? 
—nhanagürü. 26 Rü Labáũ rü nanangãxü̃ 
rü nhanagürü: —Dücax, tama tocüma 
nixĩ nax ngẽma rübumaecüxíra 
taxütéxü̃. 27 ¡Ẽcü ínangu̱xẽxẽ i wüxi i 
yüxü nax yagúexü̃ i ngẽma ngĩchíxü i 
Leí! Rü ngẽmawena tá nixĩ i cuxna 
ngĩxü̃ tamuxü̃ i Raquéu, ega cuma rü 
curü me yixĩgu nax nai ya 7 ya taunecü 
choxü̃́ cupuracüxü̃ —nhanagürü ga 
Labáũ. 28 Rü nüma ga Yacú rü nanayaxu 
ga yema Labáũ namaxã nüxü̃ ixuxü̃. Rü 
yexguma marü yagúegu ga Leíchíxü, rü 
nüma ga Labáũ rü Yacúna ngĩxü̃ namu 
ga Raquéu nax ngĩmaxã naxãmaxü̃ca̱x. 
…… 
30 Rü yexguma ga Yacú rü 
Raquéumaxã namaxü̃. Rü woo nai ga 7 
ga taunecü ngĩxca̱x napuracü, notürü 
poraãcü ngĩxü̃ nangechaü̃ama, Leíarü 
yexera. 
 
Yacú nanegü 
31 Rü nüma ga Cori ya Tupana nüxü̃ 
nadau nax tama Leímaxã nataãẽxü̃ ga 
Yacú. Rü yemaca̱x ga Tupana rü 
nanaxwa̱xe nax Yacúaxü̃́ naxãxacüxü̃ ga 
Leí. Notürü ga Raquéu rü ngĩxü̃ 
nangexacüxẽxẽ. 32 Rü yemaacü ga Leí rü 
Yacúaxü̃́ ixãxacü, rü Rubéü̃gu inaxüéga. 
(Rü ngẽma naéga rü “Tupana choxü̃ 
nadau nax changechaü̃xü̃”, nhaxü̃chiga 
nixĩ.) Rü yemagu inaxüéga yerü 
nhaxü̃gu irüxĩnü: “Rü Tupana choxü̃ 
nadau nax changechaü̃xü̃, rü nhu̱xmax 
ya yimá chaute rü tá choxü̃ nangechaü̃”, 
ngĩgürügü ga ngĩãxẽwa. 33 Rü guma 
ngĩnewena rü wena ixãxacü ga Leí, rü 
guma rü Chimiáũgu inaxüéga. (Rü 
ngẽma naéga rü “Tupana choxü̃ 
naxĩnü”, nhaxü̃chiga nixĩ.) Rü yemagu 
inaxüéga yerü nhaxü̃gu irüxĩnü: 
“Tupana rü marü nüxü̃ naxĩnü nax tama 
chamaxã nataãxẽxü̃ ya chaute, rü 
ngẽmaca̱x wena chaxãxacü”, ngĩgürügü 
ga ngĩãxẽwa. 34 Rü wenaxarü ixãxacü, rü 
guma rü Lewígu inaxüéga. (Rü ngẽma 
naéga rü “Chauxü̃tawaama ngẽxmaxü̃”, 
nhaxü̃chiga nixĩ.) Rü yemagu inaxüéga 
GÊNESIS 29 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
46 
yerü nhaxü̃gu irüxĩnü: “Rü nhu̱xmax ya 
chaute rü chamaxã tá inarüxã̱ũ̱x, erü 
marü tamaepü̱xcüna nüxü̃́ chaxãxacü”, 
ngĩgürügü ga ngĩãxẽwa. 35 Rü wenaxarü 
Yacúaxü̃́ ixãxacü ga Leí, rü guma rü 
Yudágu inaxüéga. (Rü ngẽma naéga rü 
“Tupanaxü̃ chicua̱xüxü̃”, nhaxü̃chiga 
nixĩ.) Rü yemagu inaxüéga yerü 
nhaxü̃gu irüxĩnü: “Rü nhu̱xmax rü tá 
Tupanaxü̃ chicua̱xüxü̃”, nhaxü̃gu 
irüxĩnü. Rü yemawena rü iyangeyexacü. 
…… 
 
30
  
22 Notürü ga Tupana rü ngĩxna 
nacua̱xãchi ga Raquéu, rü nüxü̃ 
naxĩnü ga ngĩrü yumüxẽ. Rü yemaca̱x 
ga Tupana rü ngĩxü̃ naxãxacüxẽxẽ. 
23-24 Rü yexguma naxãxacügu namaxã ga 
guma nüxíraxü̃cü ga ngĩne rü 
ngĩgürügü: —Tupana rü marü choxna 
nanayaxu ga yema guxchaxü̃ ga noxri 
namaxã changexacüxü̃. Rü chierüna 
choxü̃́ nangexmagu ya nai ya chaune 
—ngĩgürügü. Rü yemaca̱x Yúchegu 
inaxüéga. (Rü ngẽma naéga rü 
“Chierüna choxü̃́ nangexmagu ya nai”, 
nhaxü̃chiga nixĩ.) 
 
Guxchaxü̃gü nügümaxã naxüe ga 
Yacú rü Labáũ 
25 Rü yexguma Yúchemaxã 
inaxã̱ũ̱xyaníguwena ga Raquéu, rü Yacú 
rü Labáũxü̃ nhanagürü: —¡Choxü̃ inge̱x 
nax wena chauchiü̃aneca̱x 
chatáeguxü̃ca̱x! 26 Rü ngẽmaca̱x 
chanaxwa̱xe i choxna cuxãga nax 
chayagagüxü̃ca̱x i chaunegü rü 
cha̱xma̱xgü yerü yemagüca̱x nixĩ ga 
cuxü̃tawa chapuracüxü̃. Rü cuma rü 
meama nüxü̃ cucua̱x nax nhuxãcü mea 
chayanguxẽẽxü̃ ga yema puracü ga cuxü̃́ 
chaxüxü̃ —nhanagürü. 27 Notürü nüma 
ga Labáũ rü nanangãxü̃ rü nhanagürü: 
—¿Taxũchima cuxü̃́ namexü̃ nax nua 
chauxü̃tawa cungexmaxü̃? Erü meama 
nüxü̃ chacua̱x nax cugagu yixĩxü̃ i Cori 
ya Tupana poraãcü choxü̃ rüngü̃xẽẽxü̃. 
28 ¡Rü chamaxã nüxü̃ ixu i nhuxre nixĩ i 
cunaxwa̱xexü̃ nax cuxü̃́ chanaxütanüxü̃! 
Rü ngẽma cuma naxca̱x ícuca̱xaxü̃e̱xpü̱x 
tá nixĩ i cuxü̃́ chanaxütanüxü̃ 
—nhanagürü. 29 Rü yexguma ga Yacú rü 
nanangãxü̃, rü nhanagürü nüxü̃: 
—Cuma rü meama nüxü̃ cucua̱x nax 
nhuxãcü poraãcü cuxü̃́ chapuracüxü̃ rü 
meama cuxü̃́ nüxna chadauxü̃ ga 
cuxü̃nagü. 30 Rü yema noxretama ga 
cuxü̃nagü ga cuxü̃́ yexmaxü̃ ga yexguma 
noxri nua changuxgux, rü nhu̱xmax rü 
poraãcüxüchima cuxü̃́ nimu. Yerü 
yexguma noxri nua changuxgucürüwa 
nixĩ ga Tupana ga poraãcü cuxü̃ 
nangü̃xẽẽxü̃. ¿Notürü nhuxgu tá nixĩ i 
chauxacügüca̱xicatama chapuracüxü̃? 
—nhanagürü. 31 Rü yexguma ga Labáũ 
rü nüxna nicachigüama rü nhanagürü: 
—¿Nhuxre nixĩ i cunaxwa̱xexü̃ nax cuxü̃́ 
chanaxütanüxü̃? —nhanagürü. Rü 
yexguma ga Yacú rü nanangãxü̃, rü 
nhanagürü: —Tama chanaxwa̱xe i 
choxü̃́ cunaxütanü. Rü chama rü wena 
tá nüxna chadau i cuxü̃nagü ega curü 
me yixĩgu i nhaa tá cumaxã nüxü̃ 
chixuxü̃. 32 ¡Rü choxü̃ imucuchi 
natanügu i cuxü̃nagü nax 
chayadexechixü̃ca̱x i guxü̃ma i ngẽma 
carnéruxacügü i wẽ̱xẽxü̃, rü guxü̃ma i 
cábraxacügü i ãmatüxü̃ rü murutagüxü̃! 
Rü ngẽmamaxã tá nixĩ i choxü̃́ 
cunaxütanüxü̃. 33 Rü ngẽmaãcü ega 
yixcüra chauxü̃tawa ícuyada̱xgu i 
GÊNESIS 29 
,  
30 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
47 
ngẽma choxü̃́ ngẽxmaxü̃ rü nüxü̃ 
icuyangauxgu i carnéru i cómüxü̃, 
rüe̱xna cábra i tama ãmatüxü̃, rü 
ngẽmawa tá nüxü̃ cucua̱x nax cuxü̃́ 
changĩ́xü̃ —nhanagürü. 34 Rü Labáũ 
nanangãxü̃ rü nhanagürü: —Marü name 
nixĩ i ngẽma nüxü̃ quixuxü̃ 
—nhanagürü. 
…… 
43 Rü yemaacü ga Yacú rü nimuarü 
yemaxü̃ã̱x. Rü nimu ga norü carnérugü 
rü camérugü rü búrugü rü norü 
duü̃xü̃gü ga nüxü̃́ puracüexü̃ ga yatüxü̃ 
rü ngexü̃. 
 
Yacú nagu narüxĩnü nax bexma 
Labáũna yaxũxü̃ 
 
31
  
1 Notürü nüma ga Yacú rü 
nüxü̃ nacuáchiga ga Labáũ 
nanegü rü nachiga nax yadexagüxü̃ rü 
nhagüxü̃: —Yacú rü nügüxü̃́ nanade i 
guxü̃ma ga tanatüarü ixĩxü̃, rü 
ngẽmamaxã nixĩ i nhu̱xmax i namuarü 
ngẽmaxü̃ã́xü̃ —nhanagürügü. 2 Rü 
yexgumarüxü̃ ta ga Yacú, rü nüxü̃ 
nacua̱xama rü Labáũ rü tama 
noxrigurüxü̃ namaxã nataãxẽ. 3 Rü 
yemaca̱x ga Cori ya Tupana rü Yacúxü̃ 
nhanagürü: —¡Natáegu naxca̱x i ngẽma 
cunatüarü naane i ngextá 
ínangexmagüxü̃wa i cutanüxü̃gü! Rü 
chama rü tá cuxü̃ íchixümücü 
—nhanagürü. 4 Rü yexguma ga Yacú rü 
ngĩxca̱x nangema ga Raquéu rü Leí nax 
naxü̃tawa naxĩxü̃ca̱x ga yema norü 
carnérugüna ínadauxü̃wa. 5 Rü 
nhanagürü ngĩxü̃: —Nüxü̃ chicua̱xãchi 
rü yimá penatü rü marü tama noxrirüxü̃ 
mea choxü̃ nadawenü. Notürü ya 
chaunatüarü Tupana rü guxü̃guma 
nachauxü̃tagu. 6 Pema rü meama nüxü̃ 
pecua̱x nax nhuxãcü penatüaxü̃́ meama 
chapuracüxü̃. 7 Rü nüma rü 
mue̱xpü̱xcüna choxü̃ nawomüxẽxẽ rü 
guxü̃guma nayaxüchicüüchigü ga chorü 
natanü. Notürü ga Tupana rü tama 
nüxü̃́ nanaxwa̱xe nax ta̱xacürü chixexü̃ 
chamaxã naxüxü̃. 
…… 
13 Rü ngẽmaca̱x ya Tupana rü norü 
orearü ngeruxü̃ i dauxü̃cüã̱xwa choxü̃ 
nhanagürü: “Chama nixĩ ya Tupana ga 
cuxca̱x changóxü̃ ga Betéuwa ga yéma 
chíxü̃maxã ícunabaétüü̃wa ga guma 
nuta rü chamaxã icuxunetaxü̃wa. ¡Rü 
ngĩxã, rü inachi, rü natáegu naxca̱x ga 
yema naane ga nagu cubuxü̃!” 
nhanagürü choxü̃ ga Tupana. 14 Rü 
yexguma ga Raquéu rü Leí rü 
inangãxü̃gü, rü ngĩgürügügü: —Toma rü 
marü nataxuma i ta̱xacü i toxna üxü̃ i 
tonatüxü̃tawa —ngĩgürügügü. 
…… 
 
Yacú rü Padáũ-Arã́anewa ínaxũxũ 
19 Rü yexguma toxnamana norü 
carnérugüarü yoü̃ta̱xawa naxũyane ga 
Labáũ, rü ngĩma ga Raquéu rü yoxni 
naxca̱x ingĩ̱x ga ngĩnatüarü 
tupanachicüna̱xãgü ga nutagünaxca̱x. 
20 Rü nüma ga Yacú rü tama na̱xtümaxã 
nüxü̃ nixu ga nax yaxũxchaü̃xü̃. Rü 
yemaacü nixĩ ga na̱xtü ga Labáũ ga 
Araméutanüxü̃xü̃ nawomüxẽẽxü̃ ga 
Yacú. 21 Rü nixũmare namaxã ga 
guxü̃ma ga yema nüxü̃́ yexmaxü̃. Rü 
paxama nawa nangu ga yema natü ga 
Eufráte. Rü nixüe rü nixũchigü 
nhu̱xmata ga ma̱xpǘneanexü̃ ga 
Yiriáyigu ãégaxü̃wa nangu. 
GÊNESIS 30 
,  
31 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
48 
 
Yacúwe nangẽ ga Labáũ 
22 Rü tamaepü̱x ga ngunexü̃guwena rü 
Labáũ rü nüxü̃ nacuáchiga ga nax 
yaxũxü̃ ga Yacú. 23 Rü yemaca̱x ga 
Labáũ rü natanüxü̃gümaxã Yacúwe 
nangẽ. Rü 7 ga ngunexü̃güguwena nüxü̃ 
inayangau nagu ga yema máxpü̱xanexü̃ 
ga Yiriáyigu ãégaxü̃. 24 Notürü yema 
chütaxü̃gu rü Tupanagu naxãnegü ga 
Labáũ ga Araméutanüxü̃. Rü Tupana rü 
nhanagürü nüxü̃: —¡Dücax, choxü̃́ 
irüxĩnü! Rü tama chanaxwa̱xe i nuãcü 
namaxã quidexa ya Yacú —nhanagürü. 
25 Rü Labáũ rü Yacúxü̃ inayangau nagu 
ga yema máxpü̱xanexü̃ ga Yiriáyigu 
ãégaxü̃ ga Yacú nagu rüngü̱̃xü̃. Rü 
yematama máxpü̱xanexü̃arü tuãchigu 
nixĩ ga nangü̃güxü̃ ga Labáũ rü 
natanüxü̃gü. 26 Rü Labáũ rü poragaãcü 
Yacúna naca, rü nhanagürü: —¿Ta̱xacü 
ícuxü? ¿Rü tü̱xcüü̃ choxü̃ cuwomüxẽxẽ? 
¿Rü tü̱xcüü̃ nhama curü uanü 
ícuyauxü̃xü̃rüxü̃ chauxacügüxü̃ 
quigagü? 27 ¿Rü ta̱xacüca̱x choxü̃ 
cuwomüxẽxẽ rü bexma cúãcü quixũ? Rü 
yexguma chi mea nüxü̃ chacua̱xgu nax 
íquixũxchaü̃xü̃ rü chi taãxẽãcü cuxü̃ 
ichamuãchi rü cuxü̃ chi chapaxpüne 
tutumaxã rü árpamaxã. 28 Rü woo ga 
yema chauxacügü rü chautaagü rü bai 
nüxü̃ chachúxãcüma namaxã 
quixũmare. Rü nhama wüxi i duü̃xü̃ i 
naechitamare maxü̃xü̃rüxü̃ quixĩ. 29 Rü 
taxuxü̃ma choxü̃́ naguxcha ega chi 
chanaxwa̱xegu nax pexü̃ chadaixü̃. 
Notürü ngewa̱x chütacü rü cunatüarü 
Tupana chamaxã nidexa, rü nhanagürü 
choxü̃: “¡Dücax, choxü̃́ irüxĩnü! Rü tama 
chanaxwa̱xe i nuãcü Yacúmaxã 
quidexa”, nhanagürü choxü̃. 30 Notürü 
ngẽxguma cunaxwa̱xexüchi̱xgu nax 
cunatüca̱x cutáeguxü̃ rü ngẽmaca̱x 
yixĩgu nax quixũxü̃ i nhu̱xmax ¿rü 
tü̱xcüü̃ i chorü tupanachicüna̱xãgüca̱x 
cungĩ́xü̃? —nhanagürü. 31 Rü yexguma 
ga Yacú rü Labáũxü̃ nangãxü̃ rü 
nhanagürü: —Tama cumaxã nüxü̃ chixu 
yerü chamuü̃, rü chama nüxü̃ 
chacua̱xgu rü choxna chi ngĩxü̃ 
cupuxü̃éga ga cuxacügü. 32 Notürü 
ngẽxguma chi wüxi i nhaa chorü 
duü̃xü̃güxü̃tawa nüxü̃ icuyangauxgu i 
ngẽma curü tupanachicüna̱xãgü, rü 
name nixĩ i noxtacüma nayu. Rü nhaa 
tatanüxü̃gü nixĩ i tüxü̃ ĩnüxü̃. ¡Rü 
chamaxã nüxü̃ ixu rü ta̱xacü nixĩ i 
ngẽma curü ngẽmaxü̃ i chauxü̃tawa 
ngẽxmaxü̃! ¡Ẽcü yange ega nüxü̃ 
icuyangauxgu! —nhanagürü. Notürü 
nüma ga Yacú rü tama nüxü̃ nacua̱x ga 
Raquéu yixĩxü̃ ga naxca̱x ngĩ́xcü ga 
yema ngĩnatüarü tupanachicüna̱xãgü. 
33 Rü nüma ga Labáũ rü Yacúpatagu 
naxücu nax naxca̱x nadauxü̃ca̱x ga norü 
tupanachicüna̱xãgü. Rü yexgumarüxü̃ ta 
Leípatagu rü yema taxre ga 
naxü̃taxü̃güpatagu naxücu, notürü 
taxuxü̃ma inayangau. Rü yexguma 
Leípatawa ínaxũxũ̱xgu rü Raquéupatagu 
nayaxücu. 34 Notürü ngĩma ga Raquéu 
rü inade ga yema ngĩnatüarü 
tupanachicüna̱xãgü rü camérutawaarü 
tochicaxü̃tüü̃gu iyacu̱xgü. Rü naétüwa 
irüto. Rü Labáũ rü ngĩpatachiãgu 
naxca̱x nadau, notürü taxuxü̃ma 
inayangau. 35 Rü yexguma ga Raquéu rü 
ngĩgürügü nüxü̃: —Pa Papáx ¡tauxü̃́ i 
cunuxü̃ ega tama ichachixgu i 
cupe̱xewa! Erü nhu̱xmax rü chorü 
GÊNESIS 31 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
49 
daawewa changexma —ngĩgürügü. Rü 
yemaacü ga Labáũ rü naxca̱x 
nidauchigüama ga norü 
tupanachicüna̱xãgü, notürü taxuguma 
nüxü̃ inayangau. 
…… 
 
Yacú rü Labáũ nügümaxã 
inaxügagü 
43 Rü yexguma ga Labáũ rü Yacúxü̃ 
nangãxü̃ rü nhanagürü: —Ngẽma 
cuxma̱xgü rü chauxacügü iyixĩ, rü 
ngẽma cuxacügü rü chautaagü nixĩ. Rü 
ngẽma carnérugü rü choxrügü nixĩ rü 
guxü̃ma i nua nüxü̃ cudauxü̃ rü 
choxrügü nixĩ. ¿Notürü nhuxãcü 
ta̱xacürü chixexü̃ namaxã chaxü i 
chauxacügü rü ngĩnegü? 44 ¡Rü nhu̱xmax 
rü nua naxũ rü ngĩxã mea yigümaxã 
tanamexẽxẽ nax ngẽxma yanaxoxü̃ca̱x i 
guxü̃ma i guxchaxü̃gü! —nhanagürü. 
45 Rü yexguma ga Yacú rü nanayaxu ga 
wüxi ga nuta ga tacü rü yéma 
nanatoxẽxẽ. 46 Rü nüma ga Yacú rü 
natanüxü̃güxü̃ nhanagürü: —¡Guxãma 
rü nuta ne penade rü wüxigu 
penaxãũxchita! —nhanagürü. Rü nüma 
ga natanüxü̃gü rü nuta ne nanade rü 
yexma nanaxãũxchita. Rü nhu̱xũchi 
guma nuta ga yexma ãũxchitacüxü̃tawa 
nachibüe ga Yacú rü Labáũ. 
…… 
52 Rü nüma ga Labáũ rü nhanagürü 
Yacúxü̃: —Dücax, daa nutagü rü wüxi i 
cua̱xruxü̃ nixĩ i cuxca̱x rü cha̱u̱xca̱x nax 
taxucürüwa yimá nutaxü̃ ichopetüxü̃ca̱x 
nax ta̱xacürü chixexü̃ yigümaxã 
ixüxü̃ca̱x. 53 Rü curü o̱xi ya Abraáũarü 
Tupana rü chorü o̱xi ya Nacóarü 
Tupana ta ixĩcü rü tüxü̃ poxcúxe ya 
ngexerüxǘxe i yixema ega tama 
yanguxẽẽ̱xgu i nhaa yigümaxã 
ixunetaxü̃ —nhanagürü ga Labáũ. Rü 
yexguma ga Yacú rü yimá Tupana ga 
nanatü ga Isáqui nüxü̃ icua̱xüxü̃cüégagu 
inaxuneta. 54 Rü nhu̱xũchi ga Yacú rü 
yexma guma ma̱xpǘnegu nanadai ga 
nhuxre ga naxü̃nagü rü nhu̱xũchi 
Tupanaca̱x ínanagu. Rü guxü̃ma ga 
natanüxü̃ca̱x naca nax nachibüexü̃ca̱x. 
Rü yemaacü guxü̃ma nachibüe rü 
yexma ma̱xpǘnegu napegü ga yema 
chütaxü̃gu. 55 Rü moxü̃ãcü 
pa̱xmamaxü̃chi rü Labáũ ínarüda rü 
nataagü rü naxacügü tüxü̃ nimeãxẽgü. 
Rü nhu̱xũchi Tupanaégagu mexü̃ 
tümamaxã naxuegu. Rü yemawena 
nachixü̃aneca̱x natáegu. 
 
Yacú rü Echaú nügümaxã inarüxĩ 
 
32
  
1 Rü nüma ga Yacú rü 
inixũchigüama. Rü namagu 
nüxü̃ nangau ga nhuxre ga dauxü̃cüã̱x 
ga Tupanaarü orearü ngeruü̃gü. 2 Rü 
yexguma Yacú nüxü̃ da̱xgu rü 
nhanagürü: —Nhaagü rü Tupanaarü 
churaragü nixĩ —nhanagürü. Rü 
yemaca̱x Maanaĩ́gu nanaxüéga ga yema 
nachica. 3 Rü Yacú rü inanamuãchitanü 
ga nhuxre ga norü duü̃xü̃gü nax Cheíarü 
naanewa ga Edóü̃wa naxĩxü̃ca̱x nax 
naenexẽ ga Echaúmaxã nüxü̃ 
yanaxugüxü̃ca̱x ga yéma tá nax 
nanguxü̃. 4 Rü nhaa dexamaxã yéma 
nanamugü: “Nhapegürü tá nüxü̃ ya 
chauenexẽ ya Echaú: ‘Cuenexẽ ya Yacú 
ya curü duü̃xü̃ ixĩcü rü cuxü̃ narümoxẽ. 
Rü marü nhuxre ya taunecü rü tórü tutü 
ya Labáũxü̃tawa chayexma. Rü 
nhu̱xmax rü marü nüxna íchaxũxũ. 5 Rü 
GÊNESIS 31 
,  
32 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
50 
choxü̃́ nangexma i chauxü̃nagü i 
wocagü rü búrugü rü carnérugü rü 
chorü duü̃xü̃gü iyatüxü̃gü rü ingexü̃gü. 
Rü ngẽmaca̱x chaugüpe̱xegu cuxca̱x 
ngẽ́ma chanamugü i chorü duü̃xü̃gü nax 
cumaxã nüxü̃ yanaxugüxü̃ca̱x i nhaa 
chorü ore nax marü chatáeguxü̃. Rü 
chierüna mea choxü̃ cuyauxgu i 
ngẽxguma cuxü̃tawa changuxgu’, 
nhapegürü tá”, nhanagürü ga Yacú. 6 Rü 
yexguma marü Yacúca̱x nawoegu̱xgu ga 
norü duü̃xü̃gü, rü nhanagürügü: —Marü 
naxü̃tawa tangugü ya cuenexẽ ya Echaú. 
Rü nüma rü tá nua naxũ nax nümatama 
cuxü̃ íyadauxü̃ca̱x namaxã i 400 i norü 
duü̃xü̃gü —nhanagürügü. 7 Rü yexguma 
yemaxü̃ naxĩnügu ga Yacú, rü poraãcü 
namuü̃ rü naxoegaãxẽ. Rü yemaca̱x 
taxregu nayatoye ga norü duü̃xü̃gü rü 
norü carnérugü rü wocagü rü camérugü. 
8 Yerü nhaxü̃gu narüxĩnü: “Ngẽxguma 
Echaú nua nguxgu rü ngürüãchi 
nadaia̱xgu i ngẽma wüxitücumü i 
duü̃xü̃gü, rü ngẽma totücumü rü yoxni 
nibuxmü”, nhaxü̃gu narüxĩnü. 9 Rü 
nhu̱xũchi inanaxügü ga nax 
nayumüxẽ́xü̃, rü nhanagürü: “Pa Cori Pa 
Tupana ya Chorü O̱xi ya Abraáũarü 
Tupana rü Chaunatü ya Isáquiarü 
Tupanax, cuma rü marü chamaxã nüxü̃ 
quixu nax chorü naaneca̱x rü 
chautanüxü̃güca̱x chatáeguxü̃ rü cuma 
rü tá mea choxna cudauxü̃. 10 Chama rü 
taxuwama chame nax ngẽmaãcü 
chamaxã cumecümaxü̃ rü aixcuma mea 
choxü̃ curüngü̃xẽẽxü̃. Rü yexguma noxri 
chaunatüna íchaxũxũ̱xgux rü nhaatama 
Yurdáũ i natüwa chixüegu rü taxuxü̃ma 
choxü̃́ nayexma rü chorü 
naixmena̱xãxicatama. Notürü i 
nhu̱xmax nax chatáeguxü̃ rü choxü̃́ 
nangexma i taxretücumü i muxü̃ i 
duü̃xü̃gü. 11 Rü nhu̱xmax rü cuxna chaca 
rü chanaxwa̱xe i choxü̃ ícupoxü̃ nüxna 
ya chauenexẽ ya Echaú. Rü nüxü̃ 
chamuü̃ erü ngürüãchi nuxã toxü̃ 
nayadai rü ngẽmaãcü tüxü̃ nadai ya 
cha̱xma̱xgü rü chauxacügü. 12 Cuma rü 
marü meama chamaxã nüxü̃ quixu rü tá 
choxna nax cudauxü̃ nax ngẽmaãcü 
taxuxü̃ma choxü̃ üpetüxü̃ rü ngẽmaãcü i 
chautaagü rü nhama taxtüpechinüwa 
ngẽxmacü ya naxnücüte̱xerüxü̃ 
namuxũchixü̃ca̱x, rü ngẽmaãcü düxwa 
taxucürüwa texé yaxugüxü̃ca̱x”, 
yemaacü nayumüxẽ. 13 Rü yema 
chütaxü̃gu rü Yacú rü yexmatama nape. 
Rü nüxü̃ nidaugü ga naxü̃nagü rü 
yematanüwa nayadexechi ga naenexẽ 
ga Echaúarü ãmareruxü̃. 14-15 Rü 
nayamugü ga 200 ga bóyigü ga ingexü̃, 
rü 20 ga bóyigü ga iyatüxü̃, rü 200 ga 
carnérugü ga ingexü̃, rü 20 ga 
carnérugü ga iyatüxü̃, rü 30 ga 
camérugü ga yexwaca̱x buexacüxü̃, rü 
40 ga wocagü, rü 10 ga wocaxacügü ga 
yexwaca̱x yaexü̃, rü 20 ga búrugü ga 
ingexü̃ rü 10 ga búrugü ga iyatüxü̃. 
16 Rü nhu̱xũchi norü duü̃xü̃güna 
nanamugü ga wüxitücumüchigü, rü 
nhanagürü nüxü̃: —¡Cü, chape̱xegu 
namaxã pexĩ, rü pegüna tá 
piyáxü̃guetanüxü̃ namaxã i 
wüxitücumüchigü! —nhanagürü. 
17-18 Rü yema nüxíra inamuãchixü̃ ga 
norü duü̃xü̃, rü nanaxucu̱xẽ, rü 
nhanagürü nüxü̃: —Ngẽxguma tá cuxü̃ 
iyangauxgu ya chauenexẽ ya Echaú, rü 
cuxna naca̱xgu: “Rü texe nixĩ ya curü 
cori, rü ngextá cuxũ, rü texéarügü nixĩ i 
GÊNESIS 32 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
51 
nhaa naxü̃nagü i quigagüxü̃”, rü cuma 
rü tá nhaãcü cunangãxü̃: “Pa Chorü Cori 
ya Echaúx, rü nhaa rü wüxi i curü 
ãmare nixĩ i cuxca̱x nua namuxü̃ ya 
curü duü̃ ya Yacú. Rü nüma rü toweama 
ne naxũ” nhacurügü tá —nhanagürü ga 
Yacú. 19 Rü yexgumarüxü̃ ta ga yema 
togü ga duü̃xü̃gü ga inamuãchigüxü̃ rü 
nhanagürü nüxü̃: —¡Ngẽxguma tá pexü̃ 
inangauxgu ya Echaú, rü ngẽmatama 
orexü̃ namaxã pexu! 20 Rü nhapegü 
nüxü̃: “Yacú ya cuenexẽ ya cuxü̃ 
ngechaü̃cü rü toweama ne naxũ”, 
nhapegü nüxü̃! —nhanagürü ga Yacú. 
Rü yemaacü nayaxucu̱xẽ ga yema 
duü̃xü̃gü, yerü nhaxü̃gu narüxĩnü: 
“Nhaa ãmaregü i chape̱xegu 
chimugüxü̃maxã tá chanangüxmüxẽxẽ 
ya chauenexẽ. Rü ngẽmawena rü 
chamaxü̃chi tá nüxü̃ chadau. Rü 
bexmana ngẽmaãcü tá mea choxü̃ 
nayaxu”, nhaxü̃gu narüxĩnü. 21 Rü 
yemaacü ga yema ãmaregü rü nüxíra 
nügüpe̱xegu nayamugü. Rü nüma ga 
Yacú rü yexmatama nape ga yema 
chütaxü̃gu. 
 
Yacú rü wüxi ga Tupanaarü 
 
orearü ngeruxü̃ i dauxü̃cüã̱xmaxã 
nügü nawogü 
22-23 Rü yematama ga chütaxü̃gu rü 
ínarüda ga Yacú, rü tüxü̃ namuãchitanü 
ga guxema taxre ga naxma̱x rü yema 
taxre ga naxü̃taxü̃, rü gumá 11 ga 
nanegü. Rü wüxigu, namaxã ga guxü̃ma 
ga norü yemaxü̃gü, tüxü̃ nimuü̃ nawa ga 
yema natü ga Yurdáũarü nuxtamaxü̃ ga 
Yabógu ãégaxü̃. 24 Rü yexguma Yacú 
nüxicatama yéma yaxüãchigu, rü wüxi 
ga duü̃xü̃ namaxã nügü nawogü rü 
nhu̱xmata yangunemare. 25 Notürü yema 
duü̃xü̃ rü nüxü̃ nacua̱x ga tama Yacúxü̃ 
nax naporamaexü̃. Rü yemaca̱x düxwa 
Yacútachinügu nidagü, rü 
nanatüxüchitachinü ga yexguma nügü 
inawogügu. 26 Rü yexguma ga yema 
duü̃xü̃ rü nhanagürü Yacúxü̃: —¡Choxü̃ 
inge̱x erü marü ningóonechaü̃! 
—nhanagürü. Rü yexguma ga Yacú rü 
nanangãxü̃ rü nhanagürü: —Ngẽxguma 
taxũtáma mexü̃ chamaxã cuxuegu̱xgu, rü 
taxũtáma cuxü̃ chinge̱x —nhanagürü. 
27 Rü Yacúna naca ga yema duü̃xü̃ rü 
nhanagürü: —¿Ta̱xacü nixĩ i cuéga? 
—nhanagürü. Rü Yacú nanangãxü̃, rü 
nhanagürü: —Yacú nixĩ i chauéga 
—nhanagürü. 28 Rü yexguma ga yema 
duü̃xü̃ ga nügü namaxã inawogüxü̃, rü 
nhanagürü nüxü̃: —Nhu̱xma rü marü 
taxũtáma Yacú nixĩ i cuéga. Rü Iraéu tá 
nixĩ i cuéga i nhu̱xmax, erü Tupanamaxã 
rü duü̃xü̃gümaxã cugü icuwogü rü tama 
choxü̃ quinge̱x nhu̱xmata mexü̃ cumaxã 
chaxuegu —nhanagürü. 29 Rü yexguma 
ga Yacú rü nüxí nüxna naca rü 
nhanagürü: —Nhu̱xma chanaxwa̱xe i 
chamaxã nüxü̃ quixu ¿rü ta̱xacü nixĩ i 
cuéga? —nhanagürü. Notürü ga yema 
duü̃xü̃ rü nanangãxü̃ rü nhanagürü: 
—¿Tü̱xcüü̃ nüxü̃ cucuáxchaxü̃ i 
chauéga? —nhanagürü. Rü nhu̱xũchi ga 
yema duü̃xü̃ rü yexgumatama Yacúmaxã 
mexü̃ naxuegu. 30 Rü yexguma ga Yacú 
rü Penuégu nanaxüéga ga yema nachica. 
Rü ngẽma naéga rü “Tupanachiwexü̃ 
chadau”, nhaxü̃chiga nixĩ. Rü yemagu 
nanaxüéga yerü nhanagürü: —Rü woo 
Tupanachiwexü̃ chadau, notürü 
chamaxãma —nhanagürü. 
…… 
GÊNESIS 32 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
52 
 
Yacú rü Echaú nügümaxã 
narüngüxmüe 
 
33
  
1 Rü yexguma Yacú rü Echaúxü̃ 
nada̱xgu ga yéma nax ne 
naxũxü̃ namaxã ga 400 ga norü 
duü̃xü̃gü, rü nüma ga Yacú rü tüxü̃ 
nitoye ga guxema naxacüãxgü ngĩmaxã 
ga Leí rü Raquéu rü guxema taxre ga 
naxü̃taxü̃gü. 2 Rü wixpe̱xewa tüxü̃ 
naxǘgüxẽxẽ ga naxü̃taxü̃gü 
tümaxacügümaxã, rü guxemagüwe ga 
Leí ngĩxacüã̱xmaxã. Rü Leíwe naxãxü̃ ga 
Raquéu namaxã ga ngĩne ga Yúche. 3 Rü 
nüma ga Yacú rü norü duü̃xü̃güpe̱xegu 
nixũ. Rü 7 e̱xpü̱xcüna nhaxtüanegu 
nayangücuchi nhu̱xmata naenexẽarü 
ngaicamána nangu. 4 Notürü ga Echaú rü 
Yacúca̱x ninha rü nüxna nayana̱i̱xãchi rü 
nüxü̃ nachúxu. Rü nügümaxã naxauxe. 
…… 
18 Rü Yacú, rü yexguma Padáũ-Arã́anewa 
ne naxũxgu, rü taxuxü̃ma nüxü̃ naxüpetü 
rü mecü Canaã́anewa nangu. Rü ĩane ga 
Chiquéü̃arü to̱xma̱xtawa nangu rü yéma 
nayexma. 19 Rü 100 tachinü ga diẽrugu 
naxca̱x nataxe ga wüxi ga naane naxü̃tawa 
ga Amúru nanegü. Rü nüma ga Amúru rü 
Chiquéü̃ nanatü nixĩ. Rü nüma ga Yacú rü 
yexma naxãchiü̃gü. 20 Rü nhu̱xũchi nanaxü 
ga wüxi ga ãmarearü guchicaxü̃ rü 
Erué-Iraéu ga Iraéuarü Tupanagu 
nanaxüéga. 
…… 
 
Tupana rü ĩane ga Betéuwa mexü̃ 
Yacúmaxã naxuegu 
 
35
  
1 Rü yexguma ga Tupana rü 
ĩane ga Chiquéü̃wa rü Yacúxü̃ 
nhanagürü: —¡Cugü namexẽxẽ rü 
inaxũãchi nax Betéugu 
cuyaxãchiü̃xü̃ca̱x! ¡Rü ngẽxma cha̱u̱xca̱x 
naxü i wüxi i ãmarearü guchicaxü̃ nagu 
ga yema nachica ga nawa cuxca̱x 
changóxü̃ ga yexguma cuenexẽ ga 
Echaúcha̱xwa quixũxgu! —nhanagürü. 
2 Rü yexguma ga Yacú rü 
naxma̱xgümaxã rü guxü̃ma ga norü 
duü̃xü̃gümaxã nidexa, rü nhanagürü 
nüxü̃: —¡Ípenanúxü̱̃x i guxü̃ma i perü 
tupanachicüna̱xãgü rü nua penana nax 
ínawogüxü̃ca̱x! ¡Rü nhu̱xũchi pegü 
pexaiyagü rü to i pexchiru i 
ngẽmataxü̃gu picu̱xgü! 3 ¡Rü ngĩxã rü 
paxa itaxĩãchi nax Betéuwa ixĩxü̃! Erü 
ngẽxma tá chanaxü i wüxi i ãmarearü 
guchicaxü̃ naxca̱x ya Tupana ga 
guxü̃wama ga ngextá íchaxũxü̃wa choxü̃ 
íxümücücü rü choxü̃ rüngü̃xẽẽ̱xcü ga 
yexguma guxchaxü̃wa chayexmagu 
—nhanagürü. 4 Rü yexguma ga yema 
duü̃xü̃gü, rü Yacúxü̃tawa nanana ga 
guxü̃ma ga norü tupanachicüna̱xãgü rü 
yema naxmachinügü ga norü 
tupanagüarü cua̱xruü̃gü ixĩgüxü̃. Rü 
ĩane ga Chiquéü̃arü ngaicamána 
rüxüxü̃ne ga carabáyutüü̃gu Yacú 
inanata̱xgü ga yema 
tupanachicüna̱xãgü. 5 Rü yexguma 
inaxĩãchigu ga Betéuwa nax naxĩxü̃ca̱x, 
rü Tupana rü guxü̃ma ga yema 
ĩanegücüã̱x ga namawa 
yexmagüxü̃ãẽwa ínananguxẽxẽ ga muü̃ 
nax tama Yacú nanegüwe 
nangẽgüxü̃ca̱x. 6 Rü Yacú rü guxü̃ma ga 
yema duü̃xü̃gü ga namaxã ixĩxü̃, rü 
meama Canaã́anewa yexmane ga ĩane 
ga Lúxgu ãéganewa nangugü. Rü to ga 
naéga rü Betéu nixĩ. 7 Rü yexma nanaxü 
ga wüxi ga ãmarearü guchica rü 
GÊNESIS 33 
,   
35 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
53 
El-Betéugu nanaxüéga, yerü yexguma 
naeneecha̱xwa yaxũxgu, rü yéma nixĩ 
ga Tupana naxca̱x ngóxü̃. 
…… 
9 Rü yexguma Padáũ-Arã́anewa ne 
naxũxgu ga Yacú, rü Tupana rü 
Betéuwa wenaxarü naxca̱x nango̱x, rü 
mexü̃ namaxã naxuegu. 10-11 Rü 
nhanagürü: “Cuma rü Yacú nixĩ i cuéga. 
Notürü i nhu̱xmax rü marü taxũtáma 
ngẽma nixĩ i cuéga erü nhu̱xmacürüwa 
rü Iraéu tá nixĩ i cuéga”, nhanagürü. Rü 
yemawena ga Tupana rü nhanagürü: 
“Chama nixĩ ya Tupana ya guxü̃étüwa 
changexmaxü̃. ¡Rü yamu ya cunegü rü 
cutaagü! Rü cuwa tá nango̱x i wüxi i 
nachixü̃ane rü muxü̃netáma ya ĩanegü. 
Rü cutaagütanüwa tá nangexma i 
ãẽ̱xgacügü. 12 Rü nhaa naane ga Abraáũ 
rü Isáquina chaxãxü̃, rü cuxna rü ta 
chanaxã. Rü cuwena rü tá cutaagüna 
chanaxã”, nhanagürü ga Tupana. 
…… 
 
Iyu ga Raquéu 
16 Rü yemawena rü Betéuwa inaxĩãchi 
nax ĩane ga Efrátawa naxĩxü̃ca̱x. Notürü 
yexguma Efrátaxü̃ yangaicagügu rü ga 
Raquéu rü ixíraxacüama. Rü tama mexü̃ 
ngĩxü̃ nangupetü. 17 Rü yexguma tama 
paxa yéma naxíraxacüxgu rü düxwa 
ngĩma ga yema ngĩrü daruxü̃ rü ngĩxü̃ 
ngĩgürügü: —¡Yaxna naxĩnü erü to i 
yatüxü̃ i cuxacü cuxü̃ naxíra! 
—ngĩgürügü. 18 Notürü ngĩma ga 
Raquéu rü marü ituraxüchi rü yaxna 
irüngü̃ rü: —Benóni nixĩ ya yimá 
õxchana —ngĩgürügü. Notürü ga nanatü 
ga Yacú rü Bẽyamígu tanaxüéga. 19 Rü 
yemaacü nixĩ ga nayuxü̃ ga Raquéu. Rü 
yema nama ga Efrátawa nadaxü̃gu 
ngĩxü̃ nata̱xgü. (Rü guma ĩane ga Efráta 
rü nhu̱xmax rü Beréü̃gu naxãéga.) 
…… 
 
Yacú nanegü 
22,23 Rü Yacú nanegü rü 12 nixĩgü. Rü 
guma Leíwaü̃gücü rü Rubéü̃ nixĩ ga 
Yacú nane ga yacü. Rü naeneegü rü 
Chimiáũ, rü Lewí, rü Yudá, rü Ichacá, rü 
Yeburóũ nixĩgü. 24 Rü guma 
Raquéuwaxü̃gücü rü Yúche rü Bẽyamí 
nixĩgü. 25 Rü guma Raquéuü̃taxü̃ ga 
Bírawaü̃gücü rü Dáü̃ rü Natarí nixĩgü. 
26 Rü guma Leíü̃taxü̃ ga Chípawaü̃gücü 
rü Gáyi rü Aché nixĩgü. Rü gumagü nixĩ 
ga Yacú nanegü ga Padáũ-Arã́anegu 
buexü̃. 
 
Isáquiarü yuxchiga 
27 Rü nüma ga Yacú rü nanatü ga 
Isáquixü̃ ínayadau ga Maréwa. Rü guma 
ĩane rü namuéga. Rü Árba nixĩ ga wüxi 
rü Ebróü̃ nixĩ ga to. Rü yexma nixĩ ga 
naxãchiü̃güxü̃ ga Abraáũ rü Isáqui. 28 Rü 
nüma ga Isáqui rü nüxü̃́ nayexma ga 
180 ga taunecü ga yexguma nayu̱xgux. 
29 Rü yexguma marü nayaxüchigu nixĩ 
ga nayuxü̃ rü natanüxü̃gütanüwa 
naxũxü̃. Rü nanegü ga Echaú rü Yacú rü 
inanata̱xgü. 
…… 
 
37
  
1 Rü nüma ga Yacú rü 
Canaã́anegu naxãchiü̃ ga 
ngextá nanatü ga Isáqui ü̃paacü 
ítaxãchiü̃xü̃gu. 
 
Yúche rü naeneegü 
2 Rü nhaa nixĩ i nachiga i Yacútanüxü̃. 
Rü yexguma nane ga Yúche 17 ga 
GÊNESIS 35,   
37 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
54 
taunecü nüxü̃́ yexmagu, rü nüma rü 
carnérugüarü daruxü̃ nixĩ wüxigu 
namaxã ga naeneegü ga 
nanatüxü̃taxü̃gü ga Bíra rü 
Chípawaü̃güxü̃. Rü nüma ga Yúche rü 
nanatümaxã nüxü̃ nayarüxugüxü̃ ga 
naeneegüchiga nax chixexü̃ naxügüxü̃. 
3 Rü nüma ga Yacú ga Iraéugu ãégacü, 
rü poraãcü Yúchexü̃ nangechaü̃ guxü̃ma 
ga togü ga nanegüarü yexera yerü 
yexguma marü naya̱xgu ga Yacú nixĩ ga 
nabuxü̃ ga Yúche. Rü yemaca̱x ga 
nanatü rü nüxü̃́ tanaxü ga wüxi ga 
naxchiru ga mápaxü̃ ga mexechixü̃. 
4 Notürü yexguma naeneegü nüxü̃ 
icua̱xãchitanügu nax norü yexera 
Yúchexü̃ tangechaü̃xü̃ ga nanatü, rü 
yemaca̱x Yúchechi naxaie, rü tama nüxü̃ 
narümoxẽgüchaü̃. 5-6 Rü wüxi ga 
chütaxü̃ ga Yúche, rü naxãnegü, rü 
naeneegümaxã nüxü̃ nixu ga yema 
nanegü. Notürü ga naeneegü rü 
yexeraãcü naxchi naxaie, yerü ga Yúche 
rü nhanagürü nüxü̃: —¡Iperüxĩnüe rü tá 
pemaxã nüxü̃ chixu i ngẽma chaunegü! 
7 Rü nagu chaxãnegü nax guxãma i 
yixema rü wüxi i trígunecüwa 
ingexmagüxü̃ rü ínagoxü̃cütaxü̃. Notürü 
i ngẽma choxrü cüta rü ngürü 
nüechama inachicüta rü meama ínarüto. 
Notürü i ngẽma pexrü cütagü rü ngẽma 
choxrüxü̃ ínachomaeguãchi, rü ngẽma 
choxrü cütape̱xegu 
nayarümaxgütanüãchi rü choxrüxü̃ 
nicua̱xüxü̃gü —nhanagürü. 8 Rü 
yexguma ga naeneegü rü 
nanangãxü̃gagü rü nhanagürügü: 
—¿Ẽ̱xna cuma nagu curüxĩnügu rü 
cuma tá nixĩ i torü ãẽ̱xgacü quixĩxü̃ rü 
tomaxã tá icucuáxü̃? —nhanagürügü. 
Rü yemaacü yexeraãcü naxchi naxaie 
naxca̱x ga yema nanegü ga nüxü̃ 
yaxuxü̃. 9 Rü yemawena ga Yúche rü 
wenaxarü naxãnegü. Rü yema rü ta 
naeneegümaxã nüxü̃ nixu, rü 
nhanagürü: —Pemaxã tá nüxü̃ chixu rü 
wena chaxãnegü. Rü ngẽma 
chaunegüwa nüxü̃ chadau ya üa̱xcü rü 
tauemacü rü 11 ga ẽxtagü rü chape̱xegu 
nanangücuchitanü rü choxü̃ 
nicua̱xüxü̃gü —nhanagürü. 10 Rü 
yexguma Yúche nanatümaxã rü 
naeneegümaxã nüxü̃ ixuxgu ga yema 
nanegü, rü nanatü rü ítanangaxüchi. Rü 
nhatagürü nüxü̃: —¿Ta̱xacüchiga nixĩ i 
ngẽma cunegü i tomaxã nüxü̃ quixuxü̃? 
¿Ẽ̱xna cuma rü nagu curüxĩnügu rü cué 
rü cueneegü rü chama rü tá cupe̱xegu 
tanangücuchitanü nax cuxü̃ 
ticua̱xüü̃güxü̃ca̱x? —nhanagürü. 11 Rü 
yemaca̱x ga naeneegü rü yexeraãcü 
nixãũxãchie. Notürü ga nanatü rü 
bexma tüxica nagu tarüxĩnü ga yema 
nanegüchiga. 
 
Yúchemaxã nataxegü ga naeneegü 
12 Rü wüxi ga ngunexü̃gu rü ĩane ga 
Chiquéü̃arü ngaicamána naxĩ ga 
Yúcheeneegü nax yexma maxẽ ne 
yadaugüxü̃ca̱x naxca̱x ga nanatüarü 
carnérugü. 13 Rü yemaca̱x ga nanatü ga 
Iraéu, rü Yúchexü̃ nhatarügü: —¡Paxa 
cueneegüwe rüxũ rü íyadau i yéa 
Chiquéü̃wa i carnérugüna 
ínadaugüxü̃wa! —nhatagürü. Rü nüma 
ga Yúche rü tüxü̃ nangãxü̃ rü 
nhanagürü: —Marü name, Pa Papáx, rü 
taãxẽãcüma tá ngẽ́ma chaxũ 
—nhanagürü. 14 Rü tüma ga Iraéu rü 
tanangãxü̃, rü nhatagürü: —¡Ẽcü íyadau 
GÊNESIS 37 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
55 
ya cueneegü rü ngẽma carnérugü! ¡Rü 
nhu̱xũchi natáegu nax chamaxã nüxü̃ 
quixuxü̃ca̱x nax nhuxãcü ínangupetüxü̃! 
—nhatagürü. Rü yemaacü Ebróü̃wa 
inaxũãchi ga Yúche ga Chiquéü̃wa nax 
naxũxü̃. 15 Notürü yexguma Chiquéü̃wa 
nanguxgu, rü tama nüxü̃ nacua̱x ga 
ngextá nax nayexmagüxü̃ ga yema 
naeneegü. Rü wüxi ga yémacüã̱x yexma 
nüxü̃ nangau, rü nüxna naca rü 
nhanagürü: —¿Ta̱xacüca̱x cudau? 
—nhanagürü. 16 Rü yexguma ga Yúche 
rü nanangãxü̃, rü nhanagürü: 
—Chaueneegüca̱x chadau. ¿Tama nüxü̃ 
cucuáxü̃ nax ngextá yixĩxü̃ i 
carnérugüna nadaugüxü̃? —nhanagürü. 
17 Rü nüma ga yema duü̃xü̃ rü 
nanangãxü̃ rü nhanagürü nüxü̃: —Marü 
nixĩgachi i nua. Rü nüxü̃ chaxĩnügu rü 
Dotáü̃wa nixĩ nax naxĩxü̃ —nhanagürü. 
Rü yexguma ga Yúche rü naeneegüwe 
narüxũ nax naxca̱x yadauxü̃ca̱x. Rü 
Dotáü̃gu nüxü̃ inayangau. 18 Rü nüma ga 
naeneegü rü yáxü̃gu nüxü̃ nadaugü, rü 
naxü̃pa ga natanüwa nax nanguxü̃ rü 
nügü nixugücu̱xẽ ga nax 
yama̱xgüãxü̃ca̱x. 19 Rü nügümaxã 
nhanagürügü: —¡Dücax! Yéa nixĩ rü 
ngẽ́ma ne naxũ i ngẽma ãnegüechaxü̃. 
20 ¡Rü ngĩxã tayama̱xgü, rü nhu̱xũchi 
wüxi ya puchugu tayata̱xcuchigü! Rü 
ngẽxguma Papá tüxna ca̱xgu, rü 
nhatagürügü tá: “Rü wüxi ya ai 
nanangõ̱x”, nhatagürügü tá. Rü 
ngẽmaãcü tá nüxü̃ tacua̱x rü ngoxi 
aixcuma tá yangugü i ngẽma nanegügü 
—nhanagürügü. 21-22 Rü yexguma 
yemaxü̃ naxĩnügu ga Rubéü̃, rü Yúchexü̃ 
ínapoxü̃ nüxna ga naeneegü. Rü 
nhanagürü nüxü̃: —Tama name nax 
yamáxü̃ rü nagü ipenabaxẽẽxü̃. ¡Rü 
nhaa ãxmaxü̃gu peyata̱xcuchimare, rü 
tauxü̃́ i peyamáxü̃! —nhanagürü. Rü 
yema nhanagürü ga Rubéü̃, yerü 
Yúcheétüwa nachogü nax tama 
yama̱xgüaxü̃ca̱x rü nanatüca̱x nax 
natáeguxẽẽãxü̃ca̱x. 23 Notürü yexguma 
naeneegütanüwa nanguxgu ga Yúche, 
rü nüxna nanapugü ga yema naxchiru 
ga mexechixü̃ ga nagu yacúxü̃. 24 Rü 
nayayauxgü, rü yema ãxmaxü̃gu 
nayata̱xcuchigü. 25 Rü yemawena rü 
ínarütogü rü nachibüe. Rü yexguma 
nachibüeyane rü yáxü̃gu nüxü̃ nadaugü 
ga Ismaéutanüxü̃gü ga Yiriáyianewa ne 
ĩxü̃. Rü norü camérutagu nayana ga 
pumáragü rü tuxuneruü̃gü rü pumára ga 
míra ga Eyítuanewa nanaxü̃. 26 Rü 
yexguma ga Yudá rü naeneegüxü̃ 
nhanagürü: —¿Ta̱xacüwa tüxü̃́ namexü̃ 
nax yamáxü̃ ya taenexẽ rü nax yacúxü̃ i 
norü yu? 27 Rü narümemae nixĩ nax 
Ismaéutanüxü̃güxü̃ namaxã itaxegüxü̃ 
rü tama nax yamáxü̃, erü taeneexü̃chi 
nixĩ —nhanagürü. Rü guxü̃ma ga yema 
togü ga naeneegü rü marü norü me nixĩ 
ga yema. 28 Rü yexguma yema 
taxetanüxü̃ yéma chopetüxgu, rü 
Yúchexü̃ ínatúxuchigü ga ãxmaxü̃wa. 
Rü yema Ismaéutanüxü̃güxü̃ namaxã 
nataxegü ga 20 tachinü ga diẽruca̱x. Rü 
yemaacü Yúchexü̃ Eyítuanewa nagagü. 
29 Rü yexguma ínanguxgu ga Rubéü̃ rü 
íyada̱xgu ga yema ãxmaxü̃wa, rü marü 
nataxuma ga Yúche ga yéma aixepewa. 
Rü nüma ga Rubéü̃ rü norü 
ngechaü̃maxã nügüchirugu nagáugü. 
30 Rü naeneegütanüwa naxũ, rü 
nhanagürü nüxü̃: —Ngẽma buxü̃ rü 
marü nataxuma i ngẽma ãxmaxü̃wa. 
GÊNESIS 37 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
56 
¿Rü ta̱xacü tá chaxüxü̃ i nhu̱xmax? 
—nhanagürü. 31 Rü yexguma ga yema 
naeneegü rü nanayauxgü ga Yúchechiru. 
Rü wüxi ga carnéru tüxü̃ nima̱xgü rü 
guxemagümaxã nanaduchara ga 
Yúchechiru. 32 Rü nanatüxü̃tawa 
nanamugü nhaxü̃ ga dexamaxã: “Nüxü̃ 
itayangau i nhaa naxchiru. ¡Rü mea 
nüxü̃ nadau rü bexmana ngẽma yixĩ i 
cunechiru!” nhanagürügü. 33 Rü 
yexguma Yacú nüxü̃ da̱xgu ga 
nanechiru nax yixĩxü̃, rü nhanagürü: 
—Ngemáacü chaunechiru nixĩ. Rü wüxi 
i ai i düraxü̃ nagu nawagü rü nanangõ̱x 
—nhanagürü. 34 Rü yexguma ga Yacú rü 
nügü narügáutechiru, rü norü 
ngechaü̃maxã naneca̱x naxaure. Rü 
nhuxre ga yüxü naxauxecha. 35 Rü 
guxü̃ma ga nanegü rü naxacügü rü 
nanataãxẽxẽẽgütaa̱x. Notürü ga nüma 
rü tama nüxü̃́ nanayaxu. Rü naneca̱x 
naxauxama, rü nhanagürü: 
—Chauneca̱x tá chaxaure nhu̱xmatáta 
chayu̱x rü naxü̃tawa changu 
—nhanagürü. 
…… 
 
Yúchechiga rü Putifáma̱xchiga 
 
39
  
1 Rü yexguma Yúchexü̃ 
Eyítuanewa nagagügu ga yema 
Ismaéutanüxü̃gü, rü wüxi ga 
Eyítuanecüã̱x ga Putifágu ãégacü 
naxca̱x nataxe. Rü nüma ga Putifá rü 
Eyítuanecüã̱xarü ãẽ̱xgacü ga Faraóũarü 
daruü̃güeru nixĩ. 2 Notürü ga Cori ya 
Tupana rü Yúchemaxã nayexma. Rü 
yemaca̱x meama nüxü̃ nangupetü ga 
norü cori ga Putifáchiü̃wa. 3 Rü yema 
norü cori rü nüxü̃ nicua̱xãchi nax 
Yúchexü̃tawa nayexmaxü̃ ga Tupana, 
yerü guxü̃ma ga yema naxüxü̃, rü 
meama inixũ. 4 Rü yemaca̱x ga norü cori 
rü poraãcü namaxã nataãxẽ. Rü düxwa 
norü ngü̃xẽẽruü̃xü̃ nayaxĩxẽxẽ, rü 
naxme̱xgu nanaxǘ ga guxü̃ma ga 
napatawa yexmaxü̃ nax namaxã 
inacuáxü̃ca̱x. 5 Rü yexguma 
Yúcheme̱xẽgu naxǘã̱xgu ga napata rü 
norü yemaxü̃gü, rü Cori ya Tupana rü 
poraãcü Putifáxü̃ narüngü̃xẽẽ ga 
napatawa rü naanewa rü naxü̃nagüwa. 
6 Rü yexguma Yúche marü nüxna da̱xgu 
ga norü yemaxü̃gü, rü nüma ga Putifá 
rü marü taxuca̱x naxoegaãxẽ, rü 
chibüguxicatama narüxĩnü. Rü Yúche rü 
wüxi ga ngextü̱xücü ga mechametücü 
nixĩ rü yemaca̱x nangúchaü̃. 7 Rü 
yemaca̱x ga naxma̱x ga Putifá rü düxwa 
ngĩxü̃́ nangúchaü̃. Rü wüxi ga 
ngunexü̃gu rü ngĩgürügü nüxü̃: 
—¡Chamaxã namaxü̃! —ngĩgürügü. 
8 Notürü nüma ga Yúche rü ngĩxü̃ naxo. 
Rü ngĩxü̃ nangãxü̃ rü nhanagürü: 
—Dücax, chorü cori marü cha̱xme̱xwa 
nanangexmaxẽxẽ i guxü̃ma i norü 
ngẽmaxü̃gü nax namaxã ichacuáxü̃ca̱x. 
Rü nhu̱xmax chama nax chanuxmaxü̃, 
rü taxuca̱xma naxoegaãxẽ i nümax. 9 Rü 
daa napatawa rü taxúema ya toguxe rü 
chorü yexera tixĩ. Rü nüma ya chorü 
cori rü taxuxü̃ma i ta̱xacü choxna 
nachu̱xu. Rü cuxicatama nixĩ i tama 
nanaxwa̱xexü̃ nax cuxü̃ chadáuxü̃ erü 
naxma̱x quixĩ i cumax. ¿Rü ngẽmaca̱x 
nhuxũcürüwa i ta̱xacürü chixexü̃ 
chaxüxü̃ i nua napatawa ya chorü cori 
rü Tupanape̱xewa? —nhanagürü. 
10 Notürü ga ngĩma rü guxü̃ ga 
ngunexü̃gu rü Yúchexü̃ ichixeweecha 
nax ngĩxü̃tagu naxã́ũxü̃ca̱x rü ngĩmaxã 
GÊNESIS 37 
,   
39 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
57 
namaxü̱̃xü̃ca̱x, notürü ga nüma rü tama 
nanangĩãxẽraxü̃. 11-12 Notürü wüxi ga 
ngunexü̃ ga Yúche rü ĩpatagu naxücu 
nax yéma puracü naxüxü̃ca̱x. Rü yéma 
aixepewa rü nataxuma ga to ga duü̃xü̃. 
Rü ngĩma rü naxchiruwa iyachü̱xü, rü 
ngĩgürügü nüxü̃: —¡Chamaxã namaxü̃! 
—ngĩgürügü. Notürü ga nüma ga Yúche 
rü inayago, rü ngĩxme̱xwa nayaxüãchi 
ga naxchiru ga nüxna yapuxü̃. 13-14 Rü 
yexguma nüxü̃ nada̱xgux ga naxchiru ga 
ngĩxme̱xwa nax yaxüãchixü̃, rü ngĩrü 
duü̃xü̃güca̱x ica. Rü ngĩgürügü nüxü̃: 
—¡Dücax! Chaute nua nanaga i wüxi i 
duü̃xü̃ i Ebréutanüxü̃, rü nhu̱xmax rü 
tagu nua nidauxcüraxü̃. Rü nüma rü 
nuxã ĩxgu cha̱u̱xca̱x naxücu rü chamaxã 
taa̱x namaxü̃, notürü i chama rü 
poraãcü aita chaxüama. 15 Rü ngẽxguma 
poraãcü aita chaxü̱xgu, rü inayago. Rü 
ngẽmaca̱x nua nanata̱x i nhaa naxchiru 
—ngĩgürügü. 16 Rü nhu̱xũchi ga ngĩma 
rü namaxã inguxü̃ ga Yúchechiru 
nhu̱xmata yéma ĩxwa nangu ga ngĩte. 
17 Rü yexguma yéma nanguxgu ga ngĩte, 
rü namaxã nüxü̃ iyaxu rü ngĩgürügü: 
—Rü ngẽma duü̃xü̃ i Ebréutanüxü̃ i nua 
cungexmaxẽẽxü̃, rü chorü ucapugu 
naxücu rü chamaxã taa̱x namaxü̃. 
18 Notürü ngẽxguma poraãcü aita 
chaxü̱xgu rü inayago, rü nua nanata̱x i 
nhaa naxchiru. 19 Rü ngẽmaãcü chamaxã 
nixĩ i ngẽma curü duü̃xü̃ i Ebréutanüxü̃ 
—ngĩgürügü. Rü yemaxü̃ naxĩnügu ga 
nüma ga Putifá rü poraãcü nanu. 20-21 Rü 
norü duü̃xü̃güxü̃ namu nax Yúchexü̃ 
yayauxgüxü̃ca̱x. Rü nhu̱xũchi ãẽ̱xgacü 
poxcuexe ga duü̃xü̃gütanügu 
nayata̱xcuchigü. Notürü woo ga 
poxcupataü̃wa nax nayexmaxü̃ ga Yúche 
rü Cori ya Tupana rü naxü̃tawa 
nayexma, rü nüxü̃ narüngü̃xẽẽ. Rü nüxü̃́ 
nanatauxchaxẽxẽ nax yema 
poxcupataü̃arü ãẽ̱xgacü namaxã 
taãxẽxü̃ca̱x. 22 Rü yemaca̱x ga nüma ga 
poxcupataü̃arü ãẽ̱xgacü rü 
Yúcheme̱xẽwa nanange̱x ga guxü̃ma ga 
yema poxcuexe nax namaxã 
inacuáxü̃ca̱x. Rü Yúche nixĩ ga namaxã 
icuáxü̃ ga guxü̃ma ga puracü ga yéma. 
23 Rü nüma ga yema poxcupataü̃arü 
ãẽ̱xgacü rü taxuca̱xma tü̱xcüü̃ 
ínayadauuxü̃ ga yema Yúcheme̱xẽwa 
yexmaxü̃, yerü ga Cori ya Tupana rü 
Yúchexü̃ narüngü̃xẽẽ nax guxü̃ma mea 
iyaxũxü̃ca̱x ga yema poxcupataü̃wa. 
 
Yúche rü nüxü̃ nixu nax 
ta̱xacüchiga yixĩxü̃ ga taxre ga 
poxcuexe nagu ãnegüexü̃ 
 
40
  
1 Rü yexguma Yúche 
poxcupataü̃wa yexmayane rü 
wüxi ga ngunexü̃gu rü Eyítuanearü 
ãẽ̱xgacüxü̃ nanuxẽẽgü ga yema norü 
wíũarü baeruxü̃ rü norü poũarü üruxü̃. 
2 Rü yemaca̱x nüma ga ãẽ̱xgacü rü 
poraãcü namaxã nanu ga yema taxre ga 
norü ngü̃xẽẽruü̃gü ga yema wíũmaxã 
baegüxü̃arü ãẽ̱xgacü rü yema poũarü 
üruü̃güarü ãẽ̱xgacü. 3 Rü yemaca̱x yema 
poxcupataxü̃ ga Putifápatawa 
yexmaxü̃wa nanamugü. Rü yematama 
nixĩ ga Yúche nagu poxcuxü̃. 4 Rü nüma 
ga poxcupataü̃arü ãẽ̱xgacü rü Yúchexü̃ 
namu nax namaxã inacuáxü̃ca̱x ga yema 
taxre ga ãẽ̱xgacüarü ngü̃xẽẽruü̃gü. Rü 
nümagü rü marü muxü̃ma ga 
ngunexü̃gu yexma napoxcue. 5 Rü wüxi 
ga chütaxü̃gu rü yema taxre ga 
poxcuexe rü wüxichigü rü naxãnegügü. 
GÊNESIS 39 
,  
40 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
58 
Rü wüxichigü ga yema nanegü rü nüxü̃́ 
nayexma ga ta̱xacüchiga nax yixĩxü̃. 
6 Rü moxü̃ãcü pa̱xmama ga yexguma 
Yúche natanüwa íyada̱xgu, rü nüxü̃ 
nadau ga nax poraãcü naxoegaãẽgüxü̃ 
ga yema taxre. 7 Rü yemaca̱x nüxna 
naca, rü nhanagürü: —¿Ta̱xacüca̱x 
pemaechiwe? —nhanagürü. 8 Rü 
nümagü rü nanangãxü̃gagü, rü 
nhanagürügü: —Ngewa̱x chütacü rü 
taxãnegüe. Rü tataxuma ya texé ya 
tomaxã nüxü̃ ixuxe nax ta̱xacüchiga 
yixĩxü̃ i ngẽma nagu taxãnegügüxü̃ 
—nhanagürügü. Rü yexguma ga Yúche 
rü nhanagürü: —¿Taux ẽ̱xna i Tupana 
yixĩxü̃ ya yimá nango̱xẽẽcü nax 
ta̱xacüchiga yixĩxü̃? ¡Rü chamaxã nüxü̃ 
pexu i ngẽma penegü! —nhanagürü. 
9 Rü yexguma ga yema wíũmaxã 
baegüxü̃arü ãẽ̱xgacü rü nüxíra 
Yúchemaxã nüxü̃ nixu ga nanegü, rü 
nhanagürü: —Chaunegüwa rü nüxü̃ 
chadau ga wüxi ga úwamaxü̃. 10 Rü 
yema úwamaxü̃ rü narüxü rü niyachigü 
rü tamaepü̱x nixĩ ga nachacüxü. Rü 
naxãchacu rü yema nachacuwa rü naxo 
rü nixãarexe rü nidau. 11 Rü chama rü 
chanange ga naxpáxü̃ ga Faraóũ. Rü 
úwata chicawe, rü yema naxpáü̃gu 
chanama̱i̱xgütüxü̃. Rü nhu̱xũchi 
chamatama nüxna chayaxãweü̃ ga 
Faraóũ —nhanagürü. 12 Rü yexguma ga 
Yúche rü nhanagürü nüxü̃: —Ngẽma 
cunegü rü nhaxü̃chiga nixĩ: “Rü ngẽma 
tamaepü̱x i nachacüxü rü tamaepü̱x i 
ngunexü̃chiga nixĩ. 13 Rü tamaepü̱x i 
ngunexü̃wa nanguxgu rü nüma ya 
Faraóũ tá cuxca̱x nangema rü tá cuxna 
naca nachiga i curü poxcu. Rü 
ngẽmawena rü wena ngẽma 
puracüwatátama cuxü̃ napuracüxẽxẽ. 
Rü cuma rü tá wena cunaxaxẽxẽ ya 
Faraóũ ngẽma noxri cunaxüxü̃rüü̃tama”, 
nhaxü̃chiga nixĩ. 14 Rü ngẽxguma 
ngẽmaãcü tá yanguxgu rü chanaxwa̱xe i 
cuxü̃́ changechaü̃tümüxü̃. ¡Rü choxna 
nacua̱xãchi, rü Faraóũmaxã choxü̃ ixu 
nax choxü̃ ínamuxũchixü̃ca̱x i nua! 15 Rü 
chama i Ebréutanüxü̃ rü 
chauchixü̃anewa nixĩ ga choxü̃ 
yagagüxü̃ rü nuxã chamaxã yataxegüxü̃. 
Rü taxuca̱xma tü̱xcüü̃ nua 
poxcupataü̃wa changexma, yerü 
taxuxü̃ma ga chixexü̃ chaxü 
—nhanagürü. 16 Rü yexguma yema 
poũarü üruü̃güarü ãẽ̱xgacü nüxü̃ ĩnügu 
ga mexü̃chiga nax yixĩxü̃ ga yema 
Yúche ngo̱xẽẽxü̃ ga nanegüchiga rü 
nhanagürü: —Chama rü nagu 
chaxãnegü nax chauerugu chayangexü̃ 
ga tamaepü̱x ga pexchiãcu ga poũ ga 
maixcuraxü̃. 17 Rü guma pexchi ga 
düxétüwaama ücüwa rü nayexma ga 
naguxü̃raü̃xü̃ ga poũ ga maixcuraxü̃ ga 
Faraóũca̱x ixĩxü̃. Notürü ínangugü ga 
werigü, rü guma pexchi ga chauerugu 
chingecüwa tanaca̱u̱xgü ga poũ 
—nhanagürü ga yema poũarü 
üruü̃güarü ãẽ̱xgacü. 18 Rü yexguma ga 
Yúche rü nanangãxü̃ rü nhanagürü: 
—Rü ngẽma cunegü rü nhaxü̃chiga nixĩ: 
“Rü yima tamaepü̱x ya pexchi rü 
tamaepü̱x i ngunexü̃chiga nixĩ. 19 Rü 
tamaepü̱x i ngunexü̃wa nanguxgu, rü 
Faraóũ tá nanangugü nax ta̱xacüca̱x 
cupoxcuxü̃. Rü tá nanamu i norü 
purichíagü nax cuxü̃ 
nawẽxnaxãgüxü̃ca̱x. Rü naixtanüwa tá 
cuxü̃ narütuxẽẽgü. Rü ngurucugü tá 
nanangõ̱xgü i cuxune”, nhaxü̃chiga nixĩ 
GÊNESIS 40 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
59 
—nhanagürü ga Yúche. 20 Rü tamaepü̱x 
ga ngunexü̃guwena rü ninguarü 
taunecüã̱x ga Faraóũ. Rü nanaxü ga 
wüxi ga peta naxca̱x ga guxü̃ma ga norü 
ngü̃xẽẽruü̃gü. Rü yema duü̃xü̃gü ga 
nüxna naxugüxü̃pe̱xewa, rü Faraóũ 
nanamu nax nape̱xewa nagagüaxü̃ca̱x 
ga yema wíũarü baeruü̃güarü ãẽ̱xgacü 
rü yema poũarü üruü̃güarü ãẽ̱xgacü. 
21 Rü yema baeruü̃güarü ãẽ̱xgacü, rü 
wenaxarü yematama puracüwa nanamu. 
Rü wenaxarü noxrirüü̃tama Faraóũxü̃ 
nayaxaxexẽẽxü̃. 22 Notürü ga yema 
poũarü üruü̃güarü ãẽ̱xgacü, rü nüma ga 
Faraóũ rü norü purichíagüxü̃ namu nax 
nawẽxnaxãgüãxü̃ca̱x yema Yúche nüxü̃ 
ixuxü̃rüxü̃. 23 Notürü ga yema wíũarü 
baeruü̃güarü ãẽ̱xgacü rü tama Yúchena 
nacua̱xãchi. 
 
Yúche rü nüxü̃ nixu nax 
ta̱xacüchiga yixĩxü̃ ga yema 
Faraóũnegü 
 
41
  
1 Rü yemawena rü taxre ga 
taunecü nangupetü. Rü wüxi 
ga chütaxü̃gu rü naxãnegü ga Faraóũ. 
Rü nanegüwa rü taxtü ga Nírucutügu 
nachi. 
…… 
8 Rü moxü̃ãcü ga pa̱xmama rü poraãcü 
naxoegaãxẽ naxca̱x ga yema nanegü. Rü 
naxca̱x nangema ga guxü̃ma ga yema 
iyuüxü̃ rü duü̃xü̃gü ga nüxü̃ 
cua̱xüchigüxü̃ ga Eyítuanecüã̱x. Rü 
nüma ga Faraóũ rü namaxã nüxü̃ nixu 
ga nanegü, notürü taxuxü̃ma ga yema 
yuüexü̃ nüxü̃ nacua̱x nax ta̱xacüchiga 
yixĩxü̃ ga yema nanegü. 9-10 Rü yexguma 
ga guma baeruü̃güarü ãẽ̱xgacü rü 
Faraóũmaxã nüxü̃ nixu rü nhanagürü: 
—Pa Chorü Ãẽ̱xgacüx, rü nhu̱xchaama 
nüxna chacua̱xãchi nax nhuxãcü 
chixexü̃ chaxüxü̃ yerü taguma cumaxã 
nüxü̃ chixuchiga ga wüxi ga ngextü̱xücü 
ga poraãcü choxü̃ rüngü̃xẽẽcü. Rü 
yexguma namaxã cunuxgu ga yema 
poũarü üruü̃güarü ãẽ̱xgacü rü chamaxã 
rü ta cunu, rü yema curü purichíaarü 
capitáü̃patawa yexmaxü̃ ga 
poxcuchicaxü̃gu toxü̃ cumugü. 11 Rü 
wüxi ga chütaxü̃gu ga poũarü 
üruü̃güarü ãẽ̱xgacü rü naxãnegü, rü 
chama rü ta chaxãnegü. Rü wüxichigü 
ga yema nagu taxãnegüxü̃ rü tama nüxü̃ 
tacua̱x nax ta̱xacüchiga yixĩxü̃. 12 Rü 
yéma poxcupataü̃wa tomaxã nayexma 
ga wüxi ga ngextü̱xücü ga Ebréutanüxü̃ 
ixĩcü. Rü nüma rü poxcupataü̃arü 
ãẽ̱xgacüarü puracütanüxü̃ nixĩ. Rü 
namaxã nüxü̃ tixu ga tonegü. Rü nüma 
rü nüxü̃ nacua̱x ga ta̱xacüchiga nax 
yixĩxü̃ ga wüxichigü ga yema nagu 
taxãnegüexü̃. 13 Rü guxü̃ma ga yema 
tomaxã nüxü̃ yaxuxü̃rüü̃ãcütama ningu. 
Rü chama rü wenaxarü chorü puracüca̱x 
chatáegu, notürü ga yema chamücü rü 
purichíagü nanawẽxnaxãgü 
—nhanagürü. 14 Rü yexguma ga nüma 
ga Faraóũ rü Yúcheca̱x nangema. Rü 
yexgumatama Yúchexü̃ poxcupataü̃wa 
ínamuxũchigü. Rü mea niyoeru rü mexü̃ 
ga naxchirugu ínacuxuchi. Rü yemaacü 
Faraóũpe̱xewa naxũ. 15 Rü nüma ga 
Faraóũ rü nhanagürü nüxü̃: 
—Ngewa̱xarü chütaxü̃gu rü choxü̃́ 
nangexma i wüxi i chaunegü. Notürü 
tataxuma ya texé yango̱xexẽ́xẽ nax 
ta̱xacüchiga yixĩxü̃. Rü nüxü̃ 
chaxĩnüchigagu rü cuma rü nüxü̃ 
cucua̱x nax cunango̱xẽẽxü̃ i nanegü nax 
GÊNESIS 40 
,  
41 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
60 
ta̱xacüchiga yixĩxü̃ —nhanagürü ga 
Faraóũ. 16 Rü yexguma ga Yúche rü 
nanangãxü̃ rü nhanagürü: —Pa Chorü 
Ãẽ̱xgacüx, ngẽma rü tama chawa 
nangexma, notürü Tupana tá nixĩ ya 
cuxca̱x nango̱xẽẽcü —nhanagürü. 17 Rü 
yexguma ga Faraóũ rü Yúchexü̃ 
nhanagürü: —Chaunegüwa rü taxtü ga 
Nírucutügu chachi. 18 Rü yéma taxtüwa 
ínachõõchi ga 7 ga woca ga 
ingüexüchixü̃ rü imexechixü̃. Rü 
taxtüanacüwa maxẽne nanangõ̱xgü. 
19 Rü yemawena ínachõõchi ga to ga 7 
ga woca i chixemarexü̃ rü ixaexüchixü̃. 
Rü taguma nhuxgu nüxü̃ chadau i woca 
i nangexgumaraxü̃xü̃ i chixexü̃ i 
guxü̃ma i nua Eyítuanewa. 20 Rü yema 
wocagü ga ixaexüchixü̃ rü 
ichixemarexü̃, rü yema 7 ga woca ga 
ingüexü̃xü̃ ínagagü. 21 Notürü ga woo 
yema woca ga ingüexü̃xü̃ nax 
ínagagüxü̃, rü aixrügumarüü̃tama 
nixaexüchi. Rü yexguma rü chaba̱i̱xãchi. 
22 Rü yemawena rü wena chaxãnegü. Rü 
yema chaunegüwa rü nüxü̃ chadau ga 7 
rexe ga trígu ga ixããcuxü̃ rü imerexü̃ ga 
wüxinewatama nguxü̃xü̃. 23 Rü 
yemawena yemanewatama nanguxü̃ ga 
to ga 7 rexe ga trígu ga ingeãcuxü̃ rü 
buanecümaxã ipagüxü̃. 24 Rü yema 7 
rexe ga ipagüxü̃, rü yema imerexexü̃ 
ínagagü. Rü nhaa taxre i chaunegü, rü 
ngẽma chorü duü̃xü̃gü i iyuǘexü̃maxã 
nüxü̃ chixu, notürü taxuxü̃ma i ngẽma 
yuǘexü̃ rü nüxü̃ nacua̱x nax 
nango̱xẽẽãxü̃ nax ta̱xacüchiga yixĩxü̃ i 
ngẽma taxre i chaunegü —nhanagürü. 
25 Rü yexguma ga Yúche rü Faraóũxü̃ 
nangãxü̃, rü nhanagürü: —Pa Chorü 
Ãẽ̱xgacüx, ngẽma taxre i cunegügü rü 
wüxitama i ĩnüchiga nixĩ. Rü Tupana rü 
cumaxã nüxü̃ nixu i ngẽma tá naxüxü̃ rü 
tá ínguxü̃ i yixcüamaxü̃ra. 26 Rü ngẽma 
7 i wocagü i imexechixü̃, rü 7 ya 
taunecüchiga nixĩ. Rü ngẽmachigatama 
nixĩ i ngẽma 7 rexe i trígu i mexechixü̃. 
Rü ngẽma taxre i cunegü rü 
ngẽmachigatama nixĩ. 27 Rü ngẽma 7 i 
woca i ixaexüchixü̃ rü ichixemarexü̃ ga 
yema togüarü wixweama íchõõchixü̃, rü 
7 ya taunecüchiga nixĩ. Rü 
ngẽmachigatama nixĩ i ngẽma 7 rexe i 
trígu i buanecümaxã ipagüxü̃. Rü 
ngẽma rü nüxü̃ nixu nax 7 ya taunecü tá 
nangebüanexü̃, rü tá taiya ngúxü̃. 28 Rü 
ngẽmachiga nixĩ i Tupana cumaxã nüxü̃ 
ixuxü̃, Pa Chorü Ãẽ̱xgacüx. Rü 
ngẽmaãcü tá nanaxü ya Tupana. 29 Rü 7 
ya taunecü tá naxãbüane i guxü̃ma i 
Eyítuanewa. 30 Rü ngẽmawena rü 7 ya 
taunecü tá nangebüane. Rü ngẽma nax 
nhuxre ya taunecü tá poraãcü taiya 
ngúxü̃gagu, rü duü̃xü̃gü rü tá düxwa 
nüxü̃ narüngümae ga guma taunecügü 
ga nagu naxãbüanecü ga Eyítuanewa. 
Rü ngẽma taiyagagu rü guxü̃watáma 
guxchaxü̃ ínangu ya nhaa 
nachixü̃anewa. 
…… 
33 Rü ngẽmaca̱x Pa Chorü Ãẽ̱xgacüx, 
rü name nixĩ nax naxca̱x cudauxü̃ ya 
wüxi ya yatü ya nüxü̃ cua̱xüchicü nax 
naxme̱xgu cunaxǘxü̃ca̱x i nhaa 
nachixü̃ane. 34 Rü name nixĩ nax nüxü̃ 
cuxunetaxü̃ i togü i ãẽ̱xgacügü nax guxü̃ 
i nhaa nachixü̃anegu yaxĩãgütanüxü̃ca̱x, 
rü ngẽmaãcü guxü̃ i duü̃xü̃gütanüwa 
yadeetanüãxü̃ca̱x i trígu. Rü ngẽxguma 
texé 5 wetaxü̃ i trígu tüxü̃́ ngẽxmagux, 
rü wüxi tá nixĩ i cuxca̱x nayauxgüxü̃ rü 
GÊNESIS 41 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
61 
namaxã nanguxü̃güxü̃. Rü ngẽxguma 
yexera nüxü̃́ ngẽxmagu i duü̃xü̃gü rü 
yexera tá cuxca̱x nayauxgü. 35 Rü 
ngẽmaãcü tá nixĩ i nanutaque̱xeãxü̃ i 
tríguwetaxü̃ i nagu ya yima 7 ya 
taunecü ya nagu namucü i trígu. Rü 
nhu̱xũchi name i wüxichigü ya ĩanewa 
ngẽxmaxü̃ i trígupataü̃gu namaxã 
nanguxü̃gü nax ngẽ́ma cuma namaxã 
icucuáxü̃ca̱x nax duü̃xü̃gü 
tayauxgüxü̃ca̱x i ngẽxguma taiya 
ínguxgu. 36 Rü ngẽmaãcü i ngẽma trígu 
rü tá mea namaxã nanguxü̃gü naxca̱x i 
cuchixü̃ane nax tama taiyamaxã 
nayuexü̃ca̱x i duü̃xü̃gü i ngẽxguma 
ínanguxgu ya yima 7 ya taunecü ya 
nagu tá nangebüanecü i nua 
Eyítuanewa —nhanagürü ga Yúche. 
 
Yúche rü ãẽ̱xgacüxü̃ 
ningucuchi ga Eyítuanewa 
37 Rü yema Yúchearü ucu̱xẽ rü 
Faraóũca̱x name, rü norü ngü̃xẽẽruü̃gü 
rü ta norü me nixĩ. 38 Rü yemaca̱x ga 
Faraóũ rü nhanagürü norü duü̃xü̃güxü̃: 
—¿Ngextá chi nüxü̃ iyarüngauxü̃ i to i 
yatü i nhaa Yúcherüxü̃ Tupanaãxẽ nawa 
ngẽxmaxü̃? —nhanagürü. 39 Rü 
yexguma ga Faraóũ rü Yúchexü̃ 
nhanagürü: —Dücax, rü nataxuma i 
cuxü̃ rüyexeraxü̃ nax nüxü̃ nacuáxü̃, erü 
cuma nixĩ i Tupana cuxü̃ nüxü̃ cua̱xẽẽxü̃ 
i guxü̃ma i ngẽma nagu chaxãnegüxü̃. 
40 Rü cuma tá nixĩ i chapatamaxã 
icucuáxü̃. Rü guxü̃táma i chorü 
duü̃xü̃gü rü tá cuga naxĩnüe. Rü chaxica 
tátama nixĩ i cuxü̃ charüyexeraxü̃ erü 
chama rü nhaa nachixü̃anearü ãẽ̱xgacü 
chixĩ. 41 Dücax, nhu̱xmax rü chama rü 
cuxü̃ chaxuneta nax cuma tá ãẽ̱xgacü 
quixĩxü̃ i guxü̃ma i nhaa Eyítuanewa 
—nhanagürü. 42 Rü yexguma yema 
nhaxgu ga Faraóũ rü nügüme̱xẽwa 
ngĩxü̃ nanangoxochi ga norü ãnera ga 
cua̱xruxü̃ ngĩwa yexmacü, rü 
Yúcheme̱xẽwa ngĩxü̃ ningucuchi. Rü 
nhu̱xũchi norü duü̃xü̃güxü̃ namu nax 
mexechixü̃ ga naxchirugu 
yacu̱xẽẽgüaxü̃ca̱x, rü úirumaxã 
naxüchagügüaxü̃ca̱x. 43 Rü yemawena rü 
nhu̱xũchi nayamue nagu ga guma cáru 
ga Faraóũarü cáruweama üxü̃ne ga 
cowaru itúchigüne. Rü duü̃xü̃güxü̃ 
namu nax nape̱xewa nhaxü̃maxã aita 
naxüexü̃: “¡Penaxüchica!” nhaxü̃maxã. 
Rü yemaacü nixĩ ga Yúche ga guxü̃ma 
ga Eyítuanemaxã inacuáxü̃. 44 Rü 
nhu̱xũchi ga Faraóũ rü nhanagürü 
Yúchexü̃: —Chama nax Eyítuanearü 
ãẽ̱xgacü chixĩxü̃, rü cuxna chaxãga nax 
cuxme̱xwa nangexmaxü̃ i guxü̃ma i 
Eyítuane —nhanagürü. 45 Rü yexguma 
ga Faraóũ rü Eyítuanecüã̱xégamaxã 
Yúchexü̃ naxüéga. Rü Cháfachi-Panéagu 
nanaxüéga. Rü nhu̱xũchi nanaxüxma̱x 
ngĩmaxã ga Achená ga chacherdóte ga 
Putiféraxacü. Rü nüma ga ngĩnatü rü 
ĩane ga Óü̃arü chacherdóte nixĩ. Rü 
yemaacü nixĩ ga Yúche ga Eyítuanearü 
ãẽ̱xgacü yixĩxü̃. 46 Rü nüma ga Yúche rü 
30 ga taunecü nüxü̃́ nayexma ga 
yexguma Faraóũ ga Eyítuanearü 
ãẽ̱xgacüpe̱xewa nagagüãgu rü nüma ga 
Faraóũ namücüxü̃ yangucuchixẽẽgu. Rü 
nüma ga Yúche rü Faraóũxü̃ narümoxẽ 
rü inaxũãchi. Rü guxü̃ma ga Eyítuanegu 
nixũãgüchigü. 47 Rü 7 ga taunecügu rü 
meama nayae ga trígu rü poraãcü 
naxãbüane ga guxü̃wama ga 
Eyítuanewa. 48 Rü nüma ga Yúche rü 7 
GÊNESIS 41 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
62 
ga taunecügu nananutaque̱xe ga 
guxü̃ma ga yema tríguwetaxü̃ ga 
ãẽ̱xgacüna üxü̃ ga Eyítuanewa. Rü 
wüxichigü ga ĩanewa yexmane ga 
ãẽ̱xgacüarü trígupataü̃gu namaxã 
ninguxü̃chigü ga yema trígu ga guma 
ĩanena ngaicamaxü̃ ga naanewa 
nabuxgüxü̃. 49 Rü Yúche rü 
nananutaque̱xe ga trígu, rü nhama 
taxtüpechinüwa ngẽxmacü ya 
naxnechicüte̱xewarüxü̃ ixĩxü̃ ga nax 
namuxũchixü̃. Rü yema nax 
namuxũchixü̃gagu rü düxwa tama 
nixugü. 50 Rü naxü̃pa ga nax inaxügüxü̃ 
ga nax nangebüanexü̃, rü marü 
Yúcheaxü̃́ itaxrexacü ga naxma̱x ga 
Achená. 51 Rü guma yacü ga nane rü 
Manachégu nanaxüéga yerü nhanagürü: 
“Tupana rü choxü̃ nüxü̃ 
inayarüngümaxẽxẽ i guxü̃ma ga yema 
guxchaxü̃gü ga choxü̃ ngupetüxü̃ rü 
nhu̱xmax rü marü tama 
chautanüxü̃güca̱x changechaü̃”, 
nhanagürü. 52 Rü guma rübumaecü ga 
nane rü Efraĩ́gu nanaxüéga, yerü 
nhanagürü: “Tupana rü nhaa 
nachixü̃ane i nawa ngúxü̃ chingexü̃wa 
choxna nanamu ya chaune”, nhanagürü. 
53 Rü nangupetü ga guma 7 ga taunecü 
ga nagu trígu muxũchicü ga 
Eyítuanewa. 54 Rü inaxügü ga guma 7 ga 
taunecü ga nagu ngebüane íngucü, 
yematama Yúche nüxü̃ ixuxü̃rüxü̃. Rü 
guxü̃ma ga togü ga nachixü̃anewa rü 
poraãcü taiya nangu̱x. Notürü ga 
Eyítuanewa rü tama taiya nangu̱x, yerü 
nayexma ga nabü ga namaxã 
nanguxü̃güxü̃. 55 Rü yexguma yema 
Eyítuanecüã̱x marü igu̱xbügügu, rü 
Faraóũxü̃tawa naxĩ nax trígu nüxna 
tayacagüxü̃ca̱x. Rü yexguma ga nüma 
ga Faraóũ rü guxü̃ma ga 
Eyítuanecüã̱xmaxã nüxü̃ nixu rü 
nhanagürü: —¡Yéa Yúchexü̃tawa pexĩ, 
rü penaxü̱x i ngẽma nüma pemaxã nüxü̃ 
yaxuxü̃! —nhanagürü. 56 Rü yexguma 
marü guxü̃ma ga Eyítuanewa 
nangebüanegu, rü nüma ga Yúche rü 
nayawãxnagü ga guma trígupataü̃gü 
nax yema Eyítuanecüã̱xgüxü̃ namaxã 
nataxexü̃ca̱x, yerü niyexeraguchigü ga 
nax nataiyaexü̃ ga duü̃xü̃gü. 57 Rü 
guxü̃ma ga nachixü̃anegüwa ne naxĩ ga 
duü̃xü̃gü nax Eyítuanewa naxca̱x 
nataxegüxü̃ca̱x ga norü trígu ga 
Yúchexü̃tawa. Yerü taxuxü̃ma ga to ga 
nachixü̃anewa nayexma ga nabü. 
 
Eyítuanewa naxĩ ga Yúcheeneegü 
 
42
  
1 Rü yexguma Yacú nüxü̃ 
cuáxchigagu ga Eyítuanewa 
nax nayemaxü̃ ga trígu, rü nanegüxü̃ 
nhanagürü: —¿Ta̱xacü nua pexüe i pegü 
nua perüdaunümarexü̃? 2 Rü chamaxã 
nüxü̃ nixugügü rü Eyítuanewa nax 
nangemaxü̃ i trígu. ¡Rü ngẽ́ma pexĩ nax 
tríguta peyataxegüxü̃ca̱x nax ngẽmaãcü 
tama iyuexü̃ca̱x! —nhanagürü. 3 Rü 
nhu̱xũchi 10 ga Yúcheeneegü rü 
Eyítuanewa naxĩ nax tríguta 
yataxegüxü̃ca̱x. 4 Notürü ga Yacú rü 
tama nanaxwa̱xe ga nane ga Bẽyamí ga 
Yúcheenexẽ yéma nax naxũxü̃, yerü 
nagu narüxĩnü rü ngürüãchi ta̱xacürü 
chixexü̃ yexma nüxü̃ nayaxüpetü. 5 Rü 
nanegü ga Yacú ga Iraéugu ãégacü rü 
togü ga taxetanüxü̃tanügu naxãgü, yerü 
guxü̃ma ga Canaã́anewa rü taiya 
nangu̱x. 6 Rü Yúche nixĩ ga ãẽ̱xgacü 
ixĩcü ga Eyítuanewa, rü nüma nixĩ ga 
GÊNESIS 41 
,  
42 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
63 
duü̃xü̃gü ga togü ga nachixü̃anewa ne 
ĩxü̃xü̃ namaxã nataxexü̃ ga trígu. Rü 
yexguma naeneegü naxü̃tawa ngugügu, 
rü nape̱xegu nhaxtüanegu 
nanangücuchitanü. 7 Rü nüma ga Yúche 
rü naeneegüxü̃ nacua̱x ga yexguma 
nüxü̃ nada̱xgux, notürü tama nügü nüxü̃ 
nacua̱xẽẽneta. Rü nugaãcü naeneegüna 
naca, rü nhanagürü: —¿Rü pemax, rü 
ngextá ne pexĩ? —nhanagürü. Rü 
nümagü rü nanangãxü̃gü rü 
nhanagürügü: —Toma rü Canaã́anewa 
ne taxĩ, rü trígu nuata tayataxegü 
—nhanagürügü. 8 Rü nüma ga Yúche rü 
naeneegüxü̃ nacua̱x, notürü ga 
naeneegü rü tama Yúchexü̃ nacua̱xgü. 
9 Rü yexguma ga Yúche rü nüxna 
nacua̱xãchi ga yema ü̃pa nagu 
naxãnegüxü̃ ga naeneegüchiga ixĩxü̃. Rü 
nhanagürü nüxü̃: —Pemax rü 
tochixü̃anearü ngugütaeruü̃gü pexĩgü. 
Rü pema rü nua ngugütaewa pexĩ nax 
naxca̱x pedaugüxü̃ca̱x nax ngextá pexü̃́ 
natauxchaxü̃ nax toechita pichocuxü̃ca̱x 
nawa i nhaa naane —nhanagürü. 10 Rü 
nüma ga naeneegü rü nanangãxü̃gü rü 
nhanagürügü: —Tama nixĩ, Pa Corix. 
Toma i curü duü̃xü̃gü rü tríguarü 
taxewa nua taxĩmare. 11 Rü guxãma i 
toma rü wüxitama nixĩ ya tonatü. Rü 
duü̃xü̃gü i mexü̃ tixĩgü. Rü taguma 
ngugütaeruxü̃ tixĩgü —nhanagürügü. 
12 Notürü ga Yúche rü nhanagürüama: 
—Rü tama aixcuma nixĩ i ngẽma. Rü 
pema rü nua pexĩ nax naxca̱x 
pedaugüxü̃ca̱x i ngextá pexü̃́ 
natauxchaxü̃ nax toechita pichocuxü̃ca̱x 
nawa i nhaa naane —nhanagürüama. 
13 Notürü nümagü rü nanangãxü̃gü rü 
nhanagürügü: —Toma i curü duü̃xü̃gü 
rü 12 tixĩgü i togüenexẽ. Rü wüxitama 
tixĩ ya tonatü, rü Canaã́anegu nixĩ i 
taxãchiü̃güxü̃. Rü yimá toenexẽ ya 
rübumaecü rü ngẽxma tonatüxü̃tagu 
narüxã̱ũ̱x, rü guma nai ga toenexẽ rü 
marü nataxuma i toxü̃tawa 
—nhanagürügü. 14 Notürü nüma ga 
Yúche rü wena nhanagürüama: —Pema 
rü ngugütaewa nua pexĩ. 15 Rü nhu̱xmax 
rü tá pexü̃ chaxü, rü Faraóũégagu 
pemaxã nüxü̃ chixu rü taxũtáma nua 
pewoegu ega tama nua penagaíragu ya 
yimá peenexẽ ya rübumaecü. 16 ¡Rü 
wüxíe táegu nax tayagaxü̃ca̱x! Rü 
yíxema nuxã rüchoxe rü tá tapoxcue. Rü 
ngẽmawa tá nüxü̃ chacua̱x rü aixcuma 
yixĩ i ngẽma chamaxã nüxü̃ pexuxü̃. Rü 
ngẽxguma taxũtáma aixcuma yixĩxgu, 
rü ngẽmawa tá nüxü̃ chacua̱x nax 
ngugütaewa nua pexĩmarexü̃. Rü 
Faraóũégagu pemaxã nüxü̃ chixu i 
ngẽma —nhanagürü. 17 Rü yexguma ga 
Yúche rü poxcupataü̃gu nanawocu 
tamaepü̱x ga ngunexü̃. 18 Notürü yema 
tamaepü̱x ga ngunexü̃guwena rü 
nhanagürü nüxü̃: —Chama rü Tupanaxü̃ 
chamuü̃. ¡Ẽcü nhaãcü tá penaxü! Rü 
ngẽxguma tá nixĩ i taxũtáma pexü̃ 
chadaixü̃. 19 Rü ngẽxguma aixcuma 
mexü̃ i duü̃xü̃gü pexĩgügu, rü 
chanaxwa̱xe i wüxi i peenexẽ nua 
poxcupataü̃wa peta̱x. Rü nhu̱xũchi i 
pema i tama poxcuexe rü marü name i 
petanüxü̃güca̱x pewoegu namaxã i perü 
trígu nax ngẽma nangõ̱xgüxü̃ca̱x. 20 ¡Rü 
nua penaga ya yimá peenexẽ ya 
rübumaecü! Rü ngẽmaãcü tá nüxü̃ 
chacua̱x rü aixcuma yixĩ i ngẽma nüxü̃ 
pexuxü̃. Rü ngẽxguma taxũtáma nua 
penagaxgu, rü tá peyue —nhanagürü. 
GÊNESIS 42 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
64 
Rü yexguma ga nümagü rü: —Ngü̃ 
—nhanagürügü. 21 Notürü ga wüxichigü 
rü nügümaxã nhanagürügü: 
—Aixcumaxü̃chi poraãcü chixexü̃ 
namaxã taxü ga taenexẽ ga Yúche. Yerü 
woo nüxü̃ nax idauxü̃ nax ngúxü̃ 
yangexü̃, notürü tama naga taxĩnüe ga 
yexguma tüxü̃ naca̱a̱xü̃gu nax tüxü̃́ 
nangechaü̃tümüü̃xü̃ca̱x. Rü ngẽmaca̱x 
nixĩ i nhu̱xmax taxca̱x ínanguxü̃ i nhaa 
guxchaxü̃ —nhanagürügü nügümaxã. 
22 Rü nüma ga Rubéü̃ rü naeneegüxü̃ 
nhanagürü: —Chama rü marü pemaxã 
nüxü̃ chixu nax tama chixexü̃ namaxã 
pexügüxü̃ca̱x ga guma bucü, notürü 
tama chauga pexĩnüechaü̃. Rü ngẽma 
nixĩ i tórü natanü ga nax nayuxü̃ 
—nhanagürü. 23 Notürü ga nümagü rü 
tama nüxü̃ nacua̱xgü nax Yúche rü 
bexma nüxü̃ naxĩnüxü̃, yerü ga Yúche rü 
Eyítuanecüã̱xgawa namaxã nidexa rü to 
ga duü̃xü̃ rü Ebréugawa naeneegümaxã 
nüxü̃ nixuchigü ga yema Yúche namaxã 
nüxü̃ ixuxü̃. 24 Rü yexguma ga Yúche rü 
nüxna nixũgachi rü yéma nayaxaxu. Rü 
yexguma wenaxarü naeneegütanüwa 
naxũxgu, rü namaxã nidexa. Rü 
Chimiáũxü̃ nigagachi rü 
naeneegüpe̱xewa purichíaxü̃ namu nax 
yana̱i̱xgüaxü̃ca̱x. 25 Rü yemawena norü 
duü̃xü̃güxü̃ namu nax trígumaxã 
yaxüãcugüaxü̃ca̱x ga naeneegüarü 
chacugü. Rü yema diẽru ga naeneegü 
nüxna ngĩxü̃ ãgücü, rü nanamu nax 
yexmatama norü chacugügu ngĩxü̃ 
yaxǘchigüxü̃ca̱x. Rü nhu̱xũchi norü 
duü̃xü̃gümaxã nüxü̃ nixu nax 
naeneegüarü namawaxü̃ ga õna nüxna 
ta naxãgüxü̃. Rü yemaacü nanaxügü ga 
norü duü̃xü̃gü. 26 Rü yexguma ga 
nümagü ga naeneegü rü norü búruétügu 
nananugü ga norü trígupüü̃gü, rü ínixĩ. 
27 Rü yexguma nawa nangugügu ga 
yema nachica ga nagu napegüchaü̃xü̃, 
rü wüxi ga natanüwa rü nayawẽã́xü̃ ga 
norü chacu nax norü búruxü̃ 
nachibüxẽẽxü̃ca̱x. Rü yema chacua̱xgu 
ngĩxü̃ nayangau ga norü diẽru. 28 Rü 
naeneegümaxã nüxü̃ nixu, rü 
nhanagürü: —Dücax, choxü̃́ ngĩxü̃ 
natáeguxẽẽgü i chorü diẽru. Rü nua 
chorü chacuwa ingexma —nhanagürü. 
Rü yexguma ga yema togü rü guxü̃ma 
poraãcü naba̱i̱xãchiãxẽgü. Rü muü̃maxã 
nidu̱xru̱xe, rü nügümaxã nhanagürügü: 
—¿Ta̱xacü nixĩ i tamaxã naxüxü̃ ya 
Tupana? —nhanagürügü. 29 Rü yexguma 
Canaã́wa nangugügu, rü nanatü ga 
Yacúmaxã nüxü̃ nixugüe ga guxü̃ma ga 
yema nüxü̃ ngupetüxü̃. 
…… 
36 Rü yexguma ga Yacú ga Iraéugu 
ãégacü rü nanegüxü̃ nangãxü̃, rü 
nhanagürü: —Pema rü ngẽmama choxü̃ 
pegu̱xnexẽxẽ. Rü Yúche rü marü 
nataxuma i tatanüwa. Chimiáũ rü ta 
marü nataxuma. Rü nhu̱xmax rü 
ngẽmatáma peyaga ya Bẽyamí. Rü 
guxü̃guma rü chama nixĩ i ngúxü̃ 
chingexü̃ —nhanagürü ga Yacú. 
…… 
 
Eyítuanewa Bẽyamíxü̃ nagagü 
 
43
  
1 Rü Canaã́anewa rü 
niyexeraguchigü nax taiya 
ngúxü̃. 2 Rü yexguma marü nüxü̃́ 
nagu̱xgu ga norü trígu ga Eyítuanewa 
ne nangegüxü̃, rü nüma ga Yacú rü 
nanegüxü̃ nhanagürü: —¡Wenaxarü 
ngẽ́ma Eyítuanewa pexĩ nax wenaxarü 
GÊNESIS 42 
,  
43 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
65 
to i tórü tríguca̱x peyataxegüxü̃ca̱x! 
—nhanagürü. 3 Notürü ga guma nane ga 
Yudá rü nanangãxü̃, rü nhanagürü: —Pa 
Papáx, notürü ga guma ãẽ̱xgacü rü 
ngóxü̃wama toxna naxãga rü 
nhanagürü: “Rü ngẽxguma taxũtáma 
nua penagaxgu ya yimá peenexẽ ya 
rübumaecü, rü noxtacüma ngexrüma i 
nua nax pexĩxü̃”, nhanagürü toxü̃. 4 Rü 
ngẽmaca̱x tanaxwa̱xe i Bẽyamí towe 
cunamu. Rü ngẽxguma towe 
cunamu̱xgu, rü marü name nax ngẽ́ma 
tríguwa taxĩxü̃. 5 Notürü ngẽxguma 
taxũtáma ngẽ́ma cunamu̱xgux, rü 
taxũtáma ngẽ́ma taxĩ. Yerü meama 
tomaxã nüxü̃ nixu, rü nhanagürü: “Rü 
ngẽxguma taxũtáma nua penagaxgu ya 
yimá peenexẽ ya rübumaecü, rü 
noxtacüma ngexrüma i nua nax pexĩxü̃” 
—nhanagürü toxü̃. 6 Rü yexguma ga 
nüma ga Yacú ga Iraéugu ãégacü, rü 
nhanagürü: —¿Tü̱xcüü̃ poraãcü chixexü̃ 
chamaxã pexüe? ¿Rü tü̱xcüü̃ ga namaxã 
nüxü̃ pexuxü̃ ga yema yatü ga pexü̃́ nax 
nangexmaxü̃ ya nai ya peenexẽ? 
—nhanagürü. 7 Rü nüma ga nanegü rü 
nanangãxü̃gagü rü nhanagürügü: 
—Yerü nümatama nixĩ ga tochigaca̱x rü 
tatanüxü̃güchigaca̱x ínacaxü̃. Rü 
nhanagürü toxü̃: “¿Tamaxü̃xü̃ ta ya 
penatü? ¿Rü pexü̃́ nangexmaxü̃ ya nai 
ya peenexẽ?” nhanagürü toxü̃. Rü toma 
rü tanangãxü̃ ga yema toxna nax 
nacaxü̃. ¿Rü nhuxü̃cürüwa chi i nüxü̃ 
tacuáxü̃ nax nüma rü: “Nua penaga ya 
peenexẽ”, nhaxü̃maxã toxü̃ nangãxü̃xü̃? 
—nhanagürügü. 8 Rü yexguma ga Yudá 
rü nanatü ga Iraéuxü̃ nhanagürü: —Rü 
ngẽxguma tama taiyamaxã 
iyuechaxü̃gu, rü ẽcü ¡towe namu ya 
yimá toenexẽ! Rü chama tátama nüxna 
chadau, rü nhu̱xmax tátama itaxĩãchi. 
Rü ngẽmaãcü taxũtáma taiyamaxã 
tayue i yixema rü toxocügü. 9 Rü chama 
tátama nixĩ i nüxna chadauxü̃ ya 
Bẽyamí. Rü ngẽxguma ta̱xacü nüxü̃ 
ngupetü̱xgux, rü chama tátama nixĩ i 
chanangenagüxü̃ i ngẽma guxchaxü̃. Rü 
ngẽxguma taxũtáma cuxca̱x 
chanatáeguxẽẽ̱xgux, rü guxü̃gutáma 
cupe̱xewa chachixexü̃gu. 10 Rü 
ngẽxguma chi taxũ nua toxü̃ 
cunũxcüxẽẽgu, rü marü chi 
taxree̱xpü̱xcüna ngẽ́ma taxĩ rü tawoegu 
—nhanagürü ga Yudá. 11 Rü yexguma ga 
nüma ga nanatü, rü nanangãxü̃ rü 
nhanagürü: —Ngẽxguma nataxu̱xgu nax 
ta̱xacümaxã penangüxmüxẽẽxü̃ ya yimá 
ãẽ̱xgacü ega Bẽyamí tama pewe 
rüxũxgu, rü nhaãcü tá penaxü: ¡Rü perü 
chacugügu norü ãmare ngẽ́ma tá pinge! 
¡Rü ngẽ́ma penana i ngẽma ngẽmaxü̃gü 
i mexü̃gü i tórü naanewa ixüxü̃, 
ngẽxgumarüxü̃ i chaxüneruxü̃, rü 
pumára, rü míra, rü ira, rü carabáyu rü 
améü̃duaarü o! 12 ¡Rü ngẽma diẽru ga 
noxri yéma ngĩxü̃ pengecü rü wenaxarü 
ngẽ́ma ngĩxü̃ pinge nax nüxna ngĩxü̃ 
pexãxü̃ca̱x! Yerü ngürüãchi ínatüe rü 
yemaca̱x perü chacugügu ngĩxü̃ 
nanucucüraxü̃. ¡Rü naétü nai i 
ngẽxgumaepü̱x i diẽru ngẽ́ma ngĩxü̃ 
pinge nax to i tríguca̱x petaxegüxü̃ca̱x! 
13 ¡Rü ẽcü ipexĩãchi rü ípeyaga ya 
peenexẽ rü wenaxarü ípeyada̱u̱x i 
naxü̃tawa i ngẽma ãẽ̱xgacü! 14 Rü 
chanaxwa̱xe ya Tupana ya guxü̃ma 
nüxü̃́ tauxchacü nüxna naxĩnü ya yimá 
ãẽ̱xgacü nax nüxü̃́ 
pengechaü̃tümüxü̃güxü̃ca̱x, rü 
GÊNESIS 43 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
66 
ínanguxuchixẽẽãxü̃ca̱x ya yimá peenexẽ 
ya Chimiáũ, rü taxuxü̃ma nüxü̃ 
ngupetüxü̃ca̱x ya Bẽyamí. Rü ngẽxguma 
Tupana naxwa̱xegu nax changenexü̃, rü 
marü name nax ngẽmaãcü yixĩxü̃ 
—nhanagürü ga Yacú. 15 Rü yexguma ga 
nanegü rü nanade ga yema ãmaregü rü 
guxü̃ma ga yema diẽru ga 
íyangegüchaü̃xü̃. Rü inayagagü ga 
Bẽyamí rü yemaacü Eyítuanewa naxĩ. 
…… 
19 Rü yexguma guma ĩ ga Yúche nawa 
puracünewa nangugügu, rü yema yatü ga 
napatamaxã icuáxü̃maxã nidexagü, rü 
nhanagürügü nüxü̃: 20 —Rü yexguma 
noxri nua taxĩxgu, Pa Corix, rü aixcuma 
tríguwa nua taxĩ. 21 Notürü yexguma 
tawoegugu rü yema ítayapegüxü̃wa 
tangugügu, rü ítayawẽgü ga torü 
chacugü rü wüxichigü ga torü chacugu 
ngĩxü̃ itayangaugü ga yema diẽru. Rü 
guxcüma iyexma. Rü nhu̱xmax rü nua 
ngĩxü̃ tange nax ngĩxü̃ tatáeguxẽẽxü̃ca̱x. 
22 Rü nhu̱xmax rü yexeracü i diẽru nua 
ngĩxü̃ tange nax to i tríguca̱x 
tataxegüxü̃ca̱x. Notürü tama nüxü̃ tacua̱x 
ga texé torü chacugügu nax ngĩxü̃ 
nucuxü̃ ga yema diẽru ga noxri nua 
ngĩxü̃ tangecü —nhanagürügü. 23 Rü 
yema Yúchepataarü daruxü̃ rü 
nanangãxü̃ rü nhanagürü: 
—¡Perüchianegü, rü tauxü̃́ i pemuü̃exü̃! 
Rü yimá perü Tupana ya penatüarü 
Tupana ixĩcü nixĩ ga perü chacugügu 
ngĩxü̃ nucü. Yerü chamatama ngĩxü̃ 
chayaxu ga yema diẽru ga ngĩxü̃ 
pexãgücü ga yexguma nua pexĩxgu 
—nhanagürü. Rü yexguma ga guma yatü 
rü Chimiáũxü̃ ínamuxũchi rü yema 
naeneegü íyexmagüxü̃wa nanaga. 24 Rü 
nhu̱xũchi Yúchepatawa nanagagü ga 
guxü̃ma ga yema naeneegü. Rü dexá 
nüxna tanaxã nax yayauxgücutüxü̃ca̱x. 
Rü norü búrugü rü ta nayaxüwemügü. 
25 Rü yexguma ga yema naeneegü rü 
nanamexẽxẽ ga ãmaregü, rü Yúchexü̃ 
ínanangu̱xẽẽgü ga norü puracüwa nax ne 
naxũxü̃. Yerü nüxü̃ nacua̱xgü nax 
tocuchigu tá namaxã nachibüxü̃. 26 Rü 
yexguma napatawa nanguxgu ga Yúche, 
rü nüma ga naeneegü rü nape̱xegu 
nhaxtüanegu nanangücuchitanü. Rü 
nhu̱xũchi nüxna nanana ga yema 
ãmaregü ga yéma nüxü̃́ nangegüxü̃. 27 Rü 
nüma ga Yúche rü nüxna naca, rü 
nhanagürü: —¿Nhuxãcü pexü̃ 
naxüpetüxü̃? ¿Rü nhuxãcü tüxü̃ 
naxüpetüxü̃ ya penatü ya yáxe ga 
chamaxã tüxü̃ pexuchigaxe? ¿Nhu̱xma rü 
ta tamaxü̃xü̃? —nhanagürü. 28 Rü 
naeneegü rü wenaxarü nape̱xegu 
nanangücuchitanü, rü nhanagürügü: 
—Pa Torü Ãẽ̱xgacüx, tüma ya tonatü rü 
taxuxü̃ma tüxü̃ naxüpetü. Rü tamaxü̃ ta 
nixĩ —nhanagürügü. 29 Rü yexguma ga 
Yúche rü nügücüwaguama nadawenü, rü 
nüxü̃ nadau ga Bẽyamí ga naeneexü̃chi 
ixĩcü ga naéwaü̃cü. Rü nhanagürü: —¿Rü 
yimá yixĩxü̃ ya peenexẽ ya rübumaecü ga 
chamaxã nüxü̃ pexucü? ¡Rü Tupana cuxü̃ 
rüngü̃xẽxẽ, Pa Chaunex! —nhanagürü. 
…… 
33 Rü yexguma ga Yúche rü 
naeneegüxü̃ ínarütogüxẽxẽ. Rü guma 
rüyamaecüwa inanaxügü nax 
ínatogüxẽẽãxü̃ rü nhu̱xmata guma 
rübumaecüwa nangu. Rü guxü̃ma ga 
naeneegü rü poraãcü naba̱i̱xãchiãxẽgü 
rü nügü narüdaunütanüãchi. 
…… 
GÊNESIS 43 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
67 
 
Yúchepáxü̃ ga nawa naxaxexü̃chiga 
 
44
  
1 Rü yemawena ga Yúche rü 
bexma yema yatü ga 
napatamaxã icuáxü̃xü̃ namu, rü 
nhanagürü: —¡Trígumaxã mea nüxü̃́ 
yaxüãcugü i norü chacugü i ngẽma 
duü̃xü̃gü! ¡Rü ngẽxmatama 
wüxichigüarü chacugüa̱xgu ngĩxü̃ nanu 
i norü diẽru! 2 Rü ngẽxgumarüxü̃ ta i 
chorü axepáxü̃ i diẽrumünaxca̱x, rü 
ngẽma rübumaexü̃ i naeneearü 
chacua̱xgu tá cuyaxǘcuchi ngĩmaxã i 
ngẽma diẽru i trígutanü ngĩxü̃ 
inaxãgücü —nhanagürü. 3 Rü moxü̃ãcü 
ga yexguma noxri iyanagóxgu ga üa̱xcü, 
rü Yúche inanamuãchitanü ga naeneegü 
namaxã ga norü búrugü. 4-5 Rü yexguma 
taũta yáxü̃wa nangugügu, rü Yúche rü 
norü duü̃xü̃xü̃ namu, rü nhanagürü 
nüxü̃: —¡Nawe nangẽ i ngẽma duü̃xü̃gü! 
Rü ngẽxguma nüxü̃ icuyanga̱xgu, rü 
nhacugürü tá nüxü̃: “¿Rü tü̱xcüü̃ i 
chixexü̃maxã penatáeguxẽxẽ i ngẽma 
mexü̃ i chorü cori pexca̱x üxü̃? ¿Rü 
tü̱xcüü̃ naxca̱x pengĩ́xü̃ i ngẽma chorü 
coriarü axepáxü̃ i diẽrumünaxca̱x i 
nawa naxaxexü̃ rü nawa nüxü̃ nacuáxü̃ 
ega ta̱xacü i ẽxü̃guxü̃ ngupetü̱xgux? Rü 
ngẽmaãcü poraãcü chixexü̃ pexüe”, 
nhacugürü tá nüxü̃ —nhanagürü ga 
Yúche. 6 Rü yexguma Yúchearü duü̃xü̃ 
naeneegüxü̃ iyanga̱xgu, rü yematama 
ore ga Yúche namaxã nüxü̃ 
ixuxü̃ãcütama nüxü̃ nixu. 7 Rü nümagü 
rü nanangãxü̃gü, rü nhanagürügü: 
—¿Tü̱xcüü̃ ngẽma nhacurügü toxü̃? Rü 
toma rü taguma ngẽma taxü. 8 Rü 
yexguma noxri nua taxĩxgu, rü yema 
diẽru ga torü chacugügu ngĩxü̃ 
itayangaugücü, rü marü pexü̃́ ngĩxü̃ 
tawoeguxẽxẽ. ¿Rü nhuxü̃cürüwa nagu 
perüxĩnüexü̃ nax perü coripatawa 
naxca̱x tangĩ́xü̃ i norü diẽrumü rüe̱xna 
norü úiru? 9 ¡Rü ẽcü tayu̱x ya yíxema 
tümaarü chacuwa nüxü̃ icuyanga̱u̱xe i 
ngẽma axepáxü̃! Rü woo i toma rü ta 
perü puracütanüxü̃ tá tixĩgü 
—nhanagürügü. 10 Rü yexguma ga yema 
Yúchearü duü̃xü̃ rü nhanagürü: 
—Ngẽma pema nüxü̃ pexuxü̃ãcüma tá 
pemaxã chanaxü. Notürü ya yíxema 
tümaxü̃tawa nüxü̃ ichayanga̱u̱xe i 
ngẽma axepáxü̃, rü yixexica tátama tixĩ 
ya chorü duü̃xü̃xü̃ ixĩ́xe. Rü yíxema 
taxuxü̃ma i chixexü̃ ügǘxe rü tá tüxü̃ 
chinge̱xgü —nhanagürü. 11 Rü yexguma 
ga wüxichigü rü paxa ínananuü̃ ga norü 
trígupüxü̃, rü nayawẽgü. 12 Rü yexguma 
ga yema Yúchearü duü̃xü̃ rü 
wüxichigüarü chacugu nidaugüchigü. 
Rü yema rüyamaexü̃arü chacuwa 
inanaxügü nhu̱xmata rübumaexü̃arü 
chacuwa nangu. Rü Bẽyamíarü chacugu 
nixĩ ga nüxü̃ iyanga̱u̱xü̃ ga yema 
axepáxü̃. 13 Rü yexguma ga guxü̃ma ga 
yema nügüeneegü rü norü 
ngechaü̃maxã nügü narügáutechirugü. 
Rü nhu̱xũchi wüxichigü norü búruétügu 
nananugü ga norü trígupüü̃gü, rü 
gumatama ĩane ga Yúche nawa 
yexmaneca̱x nawoegu. 14 Rü yexguma 
Yúchepatawa nangugügu ga Yudá 
namaxã ga naeneegü, rü nüma ga Yúche 
rü napatawatama nayexma. Rü ga 
naeneegü rü nape̱xegu nhaxtüanegu 
nanangücuchitanü. 15 Rü yexguma ga 
Yúche rü nüxna naca, rü nhanagürü: 
—¿Ta̱xacü nixĩ i pexüxü̃ i pemax? 
¿Tama ẽ̱xna nüxü̃ pecua̱x nax tüxü̃ 
GÊNESIS 44 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
68 
chacua̱xamaxü̃ ega ta̱xacü ixü̱xgux? 
—nhanagürü. 16 Rü yexguma ga Yudá rü 
nanangãxü̃, rü nhanagürü: —¿Ta̱xacüxü̃ 
chi cumaxã tixugüxü̃? ¿Rü nhuxãcü chi 
cuxca̱x tanango̱xẽẽxü̃ nax toxü̃́ 
cuyaxõxü̃ca̱x nax tama toma yixĩxü̃ nax 
cuxü̃́ tangĩ́xü̃? Bexmana Tupana rü torü 
chixexü̃gagu toxü̃ napoxcue. Rü daxegü 
tixĩgü, rü guxãma i toma rü curü 
duü̃xü̃güxü̃ toxü̃ ixĩgüxẽxẽ wüxigu 
namaxã ya yimá axepáxü̃xü̃ naxü̃tawa 
nüxü̃ ipeyanga̱u̱xcü —nhanagürü. 
17 Notürü ga Yúche rü nanangãxü̃ rü 
nhanagürü: —Taxuca̱xma guxãma nua 
tarücho. Rü yimá axepáxü̃xü̃ naxü̃tawa 
nüxü̃ iyangaucüxicatama tá nixĩ ya 
chorü puracüruxü̃ ixĩcü. Rü pema rü 
marü name i penatüca̱x pewoegu. Rü 
taxúetáma pexü̃ tachixewe 
—nhanagürü. 
 
Yudá rü Bẽyamíétüwa nachogü 
18 Rü yexguma ga Yudá rü Yúcheca̱x 
nixũ, rü nhanagürü nüxü̃: —Pa Chorü 
Corix, rü cuxü̃ chaca̱a̱xü̃ ¡rü choxü̃́ 
irüxĩnü! ¡Rü tauxü̃́ i chamaxã cunuxü̃, 
erü nüxü̃ chacua̱x nax cuma rü marü 
Faraóũrüü̃tama quixĩxü̃! 
…… 
24 Rü yexguma noxri nua 
tayawoeguxgu, rü tonatümaxã nüxü̃ 
tixu ga guxü̃ma ga yema tomaxã nüxü̃ 
quixuxü̃. 25 Notürü yexguma marü 
nagu̱xgu ga torü trígu rü tonatü rü 
wenaxarü nua toxü̃ tamugü nax nua 
tríguca̱x tayataxegüxü̃ca̱x. 26 Notürü ga 
toma rü tümamaxã nüxü̃ tixu ga yema 
cuga, rü nhatagürügü: “Taxuacüma 
ngẽ́ma taxĩ ega tama towe naxũxgu ya 
yimá toenexẽ ya rübumaecü ya 
Bẽyamí. Erü ngẽxguma tama towe 
naxũxgu, rü taxucürüwatáma 
ãẽ̱xgacüxü̃tawa tangugü”, nhatagürügü 
tüxü̃. 27 Rü tüma ga tonatü rü 
nhatagürü toxü̃: “Pema rü meama nüxü̃ 
pecua̱xgü ga yema cha̱xma̱x ga Raquéu 
rü taxrexicatama nixĩ ga ngĩne. 28 Rü 
wüxi rü marü choxna inayarütaxu, rü 
yexgumacürüwa marü taguma nüxü̃ 
chadau. Rü nüxü̃ chacua̱x rü aixcuma 
yixĩxü̃ ga ai nax nangṍxü̃. 29 Rü 
nhu̱xmax ega choxna peyagaxgu ya 
yimá chaune ya Bẽyamí, rü ngürüãchi 
ta̱xacürü chixexü̃ nüxü̃ üpetü̱xgu, rü 
pegagu tá nixĩ nax ngechaü̃maxã 
nayuxü̃ i nhaa yaxguã̱x”, nhatagürü ga 
tonatü. 30-31 Rü ngẽmaca̱x cumaxã nüxü̃ 
chixu ya torü papá rü poraãcüxüchima 
nüxü̃ tangechaü̃ ya yimá tümane ya 
bucü. Rü ngẽmaca̱x i nhu̱xmax ega 
tama tomaxã natáegu̱xgu, rü tüma ya 
tonatü rü tá tayu ega tama tomaxã 
ínanguxgu. Rü ngẽmaãcü togagu tá 
nixĩ i ngechaü̃maxã nayuxü̃ ya yimá 
yacü ya tonatü. 32 Rü chama rü 
tümamaxã nüxü̃ chixu ga chorü papá 
rü chama tátama nüxna chadau ya 
yimá toenexẽ ya rübumaecü. Rü 
nhachagürü ta tüxü̃: “Rü ngẽxguma 
tama cuxca̱x chanatáeguxẽẽgux, rü 
chama tá nixĩ i guxü̃gutáma 
chayangexü̃ i ngẽma guxchaxü̃”, 
nhachagürü tüxü̃. 33 Rü ngẽmaca̱x cuxü̃ 
chaca̱a̱xü̃, Pa Ãẽ̱xgacüx, nax chama 
waxi nuxã cuxü̃tagu charüxã́ũxü̃ 
nachicüxü ya yimá chauenexẽ ya 
rübumaecü. ¡Rü ẽcü íyamu i nüma nax 
naeneegümaxã natáeguxü̃ca̱x! 
—nhanagürü ga Yudá. 
…… 
GÊNESIS 44 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
69 
 
Yúche rü naeneegümaxã nügü nixu 
 
45
  
1 Rü düxwa ga Yúche rü marü 
tama yaxna namaxã naxĩnü ga 
nax naxauxchaü̃xü̃ ga norü 
duü̃xü̃güpe̱xewa. Rü yemaca̱x norü 
duü̃xü̃güxü̃ tagaãcü nhanagürü: 
—¡Guxãma i pemax, rü ípechoxü̃ i nua! 
—nhanagürü. Rü nüxicatama 
naeneegümaxã yéma nayaxǘãchitanü. 
2 Rü poraãcü naxaxu. Rü yema nax 
poraãcü naxaxuxü̃, rü guxü̃ma ga 
Eyítuanecüã̱x ga ãẽ̱xgacüpatawa 
yexmagüxü̃ rü nüxü̃ naxĩnüe. Rü düxwa 
Faraóũxü̃tawa nanguchiga ga yema. 3 Rü 
nhu̱xũchi ga Yúche rü naeneegüxü̃ 
nhanagürü: —Chama chixĩ i Yúche. ¿Rü 
tamaxü̃xü̃ ya papá? —nhanagürü. Rü 
nüma ga naeneegü rü poraãcü 
naba̱i̱xãchiãxẽgü, rü taxuxü̃maama 
nanangãxü̃güéga. 4 Notürü ga Yúche rü 
naeneegüxü̃ nhanagürü: —¡Ẽcü 
númaxü̃ra pexĩ! —nhanagürü. Rü 
yexguma ga yema naeneegü rü 
naxü̃tawaama naxĩ. Rü nüma rü 
nhanagürü nüxü̃: —Chama nixĩ i 
peenexẽ ya Yúche chixĩxü̃ ga pema 
Eyítuanegu chamaxã petaxegüxü̃. 
5 Notürü tama chanaxwa̱xe i 
penaxĩ̱xãchiãẽtanü rü pegüchitama 
pexaie naxca̱x ga yema chamaxã nax 
petaxegüxü̃. Yerü Tupana nixĩ ga 
woetama pepe̱xegu nua choxü̃ mucü 
nax tama taiyamaxã peyuexü̃ca̱x. 6 Rü 
nhu̱xmax rü marü taxre ya taunecü nixĩ 
nax taiya ngúxü̃ i nhaa nachixü̃anewa. 
Rü nhu̱xmax rü 5 ya taunecüama 
ínayaxǘ i nagu taxuxü̃táma i nanetü 
rüxüxü̃ ega woo itoegu. 7 Notürü Tupana 
nixĩ ya pepe̱xegu choxü̃ imucü nax 
ngẽmaãcü tama taiyamaxã peyuexü̃ca̱x 
rü íyaxügüxü̃ca̱x i petaagü i nhama i 
naanewa. Rü ngẽmaãcü tama nagu 
íperüxĩnüeyane rü Tupana chaugagu 
pexü̃ namaxẽxẽxẽ. 
…… 
9 ¡Ẽcü, paxa pewoegu i tümaxü̃tawa ya 
papá, rü nhapegü tüxü̃: “Rü cune ya 
Yúche rü nhanagürü: ‘Tupana rü 
ãẽ̱xgacüxü̃ choxü̃ ningucuchixẽxẽ nax 
Eyítuanemaxã ichacuáxü̃ca̱x! ¡Rü paxa 
nua naxũ rü choxü̃ íyada̱u̱x! 10 Rü 
Gochéü̃anewa tá cungu wüxigu namaxã 
i cunegü rü cutaagü rü cuxü̃nagü rü 
guxü̃ma i ngẽma cuxü̃́ ngẽxmaxü̃. Rü 
ngẽmaãcü tá chorü ngaicamána 
cungexma. 11 Rü nua rü tá õna pexna 
chaxã i cuma rü guxü̃ma i cutanüxü̃gü 
nax taxuxü̃ma pexü̃́ taxuxü̃ca̱x. Erü 5 ya 
taunecüama ínayaxǘ nax taiya tá 
ngúxü̃’ ”, nhapegü tüxü̃ ya papá. 12 Rü 
chauenexẽ ya Bẽyamí rü guxãma i pema 
nixĩ i nüxü̃ pexĩnüexü̃ nax chamatama 
ngẽma nhachaxü̃ pexü̃. 13 ¡Rü papámaxã 
nüxü̃ pexu nax chama chixĩxü̃ i ãẽ̱xgacü 
i nua Eyítuanewa! ¡Rü tümamaxã nüxü̃ 
pexu i guxü̃ma i nua nüxü̃ pedauxü̃ nax 
nhuxãcü chauga naxĩnüexü̃ i duü̃xü̃gü! 
¡Rü paxa pewoegu rü tüxü̃ peyaga ya 
papá! —nhanagürü. 14 Rü yexguma ga 
Yúche rü naenexẽ ga Bẽyamína 
nana̱i̱xãchi rü naxaxu. Rü yexgumarüxü̃ 
ta ga Bẽyamí rü naxaxu rü Yúchena 
nana̱i̱xãchi. 15 Rü nhu̱xũchi ga Yúche rü 
guxü̃ma ga naeneegüxü̃ nachúxu, rü 
naxauxãcüma nüxna nana̱i̱xãchichigü. 
Rü yemawena ga naeneegü rü marü 
tama namuü̃eãcüma namaxã nidexagü. 
16 Rü düxwa Faraóũxü̃tawa nanguchiga 
nax yéma Yúchexü̃tawa nax nangugüxü̃ 
GÊNESIS 45 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
70 
ga naeneegü. Rü nüma ga Faraóũ rü 
norü ngü̃xẽẽruü̃gü rü poraãcü 
nataãxẽgü. 17 Rü yexguma ga Faraóũ rü 
nhanagürü Yúchexü̃: —¡Namaxã nüxü̃ 
ixu i cueneegü rü norü búrugü 
yamexẽẽgü rü paxa nachixü̃aneca̱x 
nawoegu i Canaã́anewa! 18 ¡Rü paxa nua 
tüxü̃ nagagü ya penatü rü guxü̃ma i 
petanüxü̃gü! Rü chama rü tá tüxna 
chanaxã i ngẽma rümemaexü̃ i naane i 
Eyítuanewa ngẽxmaxü̃. Rü nua rü tá 
mexü̃ tangõ̱xgü rü taxuxü̃táma tüxü̃́ 
nataxu. 19 ¡Rü namaxã nüxü̃ ixu i 
cueneegü rü númacüã̱x ya cárugü ya 
búrugü itúgüne ne yangegü nax 
yimagügu nua tüxü̃ nagagüxü̃ca̱x ya 
naxma̱xgü rü naxacügü rü penatü! 20 ¡Rü 
tauxü̃́ i norü naaneca̱x naxoegaãẽgüxü̃! 
Erü nua Eyítuanewa rü ngẽma 
rümemaexü̃ i naane rü noxrügü tá nixĩ 
—nhanagürü. 21 Rü yexguma ga Yúche 
rü nanaxü ga yema Faraóũ namaxã 
nüxü̃ ixuxü̃. Rü naeneegüna nanaxã ga 
cárugü rü naxchirugü rü õnagü ga norü 
namawaü̃. 22 Notürü guma naenexẽ ga 
Bẽyamína rü nanaxã ga 5 ga naxchiru 
rü 300 tachinü ga diẽru. 23 Rü nanatüca̱x 
yéma nanamugü ga 10 ga búrugü ga 
yema Eyítuanewa rümemaexü̃ ga 
yemaxü̃maxã ixãxwetaxü̃, rü 10 ga búru 
ga trígupüü̃maxã ixãxwetaxü̃, rü 
naguxü̃raü̃xü̃ ga õna ga nanatüarü 
namawaü̃. 24 Rü nhu̱xũchi naeneegüxü̃ 
inamuãchitanü. Rü nayaxucu̱xẽgü rü 
nhanagürü nüxü̃: —¡Rü tauxü̃́ i pegü 
ipeyaxüáxü̃ i namawa! —nhanagürü. 
25 Rü nüma ga naeneegü rü inaxĩãchi, rü 
Canaã́aneca̱x nawoegu ga 
nanatüxü̃tawa. 26 Rü yexguma 
ínangugügu, rü nanatümaxã nüxü̃ 
nixugügü rü nhanagürügü: —Yúche rü 
namaxü̃. Rü nüma nixĩ i Eyítuanemaxã 
inacuáxü̃ —nhanagürügü. Notürü ga 
nüma ga Yacú ga Iraéugu ãégacü rü 
tama nüxü̃́ nayaxõ, yerü marü tama 
Yúchegu narüxĩnü. 27 Notürü yexguma 
tümamaxã nüxü̃ yaxugügügu ga yema 
Yúchearü dexa, rü nüxü̃ tada̱xgu ga 
guma cárugü ga ixããcune namaxã ga 
yema õnagü ga Yúche tümaca̱x yéma 
mugüxü̃, rü tayaxõ rü tataãxẽxü̃chi. 
28 Rü yexguma ga nüma ga Yacú rü 
nhanagürü: —Rü aixcumaeca yixĩxü̃ ya 
chaune ya Yúche i namaxü̱̃xü̃. Rü 
ngẽ́ma tá chaxũ rü tá nüxü̃ chadau 
naxü̃pa nax chayuxü̃ —nhanagürü. 
 
Yacú rü Eyítuanewa naxũ 
 
46
  
1 Rü yexguma ga Yacú ga 
Iraéugu ãégacü rü inaxũãchi 
namaxã ga guxü̃ma ga natanüxü̃gü rü 
norü yemaxü̃gü. Rü yexguma 
Bechébawa nanguxgu, rü yéma nanatü 
ga Isáquiarü Tupanaca̱x naxü̃nagü nadai 
rü ínanagu. 2 Rü yema chütaxü̃gu rü 
Cori ya Tupana rü Yacúxü̃ nüxü̃ 
nadauxẽxẽ ga wüxi ga ẽxü̃guxü̃, rü 
namaxã nidexa rü nhanagürü: —Pa 
Yacúx, Pa Yacúx —nhanagürü. Rü 
nüma ga Yacú rü nanangãxü̃, rü 
nhanagürü: —Daxe chixĩ, Pa Corix 
—nhanagürü. 3 Rü nüma ga Tupana rü 
nhanagürü: —Chama nixĩ i Tupana 
chixĩxü̃ i cunatüarü Tupana. ¡Rü tauxü̃́ i 
cumuü̃xü̃ nax Eyítuanewa cuxũxü̃! Erü 
ngẽ́ma tá nixĩ i cutaagüwa chachixẽẽxü̃ 
i wüxi i duü̃xü̃gütücumü i taxü̃. 4 Rü 
chama rü tá cuwe charüxũ i 
Eyítuanewa. Rü chama tátama nixĩ i 
wena chanawoeguxẽẽxü̃ i cutaagü. 
GÊNESIS 45 
,  
46 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
71 
Notürü i cuma rü Eyítuanegu tá cuyu, 
rü Yúche rü tá nacuxü̃tagu i ngẽxgumax 
—nhanagürü ga Tupana. 5 Rü yexguma 
ga Yacú rü inaxũãchi ga Bechébawa. Rü 
nanegü rü guma cárugü ga Faraóũ yéma 
mugünegu Eyítuanewa nanagagü 
wüxigu tümamaxã ga nataagü rü 
naneã̱xgü. 
…… 
28 Rü yexguma Eyítuanewa nanguxgux 
ga Yacú, rü nane ga Yudáxü̃ nügüpe̱xe 
nimu nax Yúchemaxã nüxü̃ 
yanaxuxü̃ca̱x nax naxü̃tawa naxũxü̃ca̱x 
ga Gochéü̃anewa. 29 Rü nüma ga Yúche 
rü norü duü̃xü̃xü̃ namu nax norü cáru 
namexẽẽxü̃ca̱x nax Gochéü̃anewa 
nanatüxü̃ íyadauxü̃ca̱x. Rü yexguma 
tüxü̃ nada̱xgux rü tüxna nana̱i̱xãchi, rü 
tümaatügu yangücuchiãcüma yéma 
naxauxecha. 30 Rü yexguma ga nüma ga 
Yacú ga Iraéugu ãégacü rü Yúchexü̃ 
nhanagürü: —Nhu̱xmata waxi nixĩ i 
marü namexü̃ nax chayuxü̃, erü wena 
cuxü̃ chadau rü nüxü̃ chacua̱x nax 
aixcuma cumaxü̃xü̃ —nhanagürü. 
…… 
 
47
  
1 Rü nüma ga Yúche rü 
Faraóũmaxã nüxü̃ nayarüxu 
nax nanatü rü naeneegü rü marü 
Canaã́anewa ne naxĩxü̃ rü marü 
Gochéü̃anewa nangugüxü̃ namaxã ga 
naxü̃nagü ga carnérugü rü wocagü rü 
guxü̃ma ga norü yemaxü̃gü. 2 Rü 
Faraóũxü̃tawa nanagagü ga 5 ga 
naeneegü nax Faraóũ nüxü̃ dauxü̃ca̱x. 
3 Rü nüma ga Faraóũ rü 
Yúchexeneegüna naca rü nhanagürü: 
—¿Ta̱xacü nixĩ i perü puracü i pemax? 
—nhanagürü. Rü nümagü ga 
Yúchexeneegü rü nanangãxü̃gü rü 
nhanagürügü: —Pa Ãẽ̱xgacüx, toma i 
curü puracütanüxü̃ nax tixĩgüxü̃, rü 
carnérugüarü daruü̃gü tixĩgü i torü 
o̱xigürüü̃tama. 4 Rü nhu̱xmax rü nua taxĩ 
nax nuxã nhaa nachixü̃anegu 
taxãchiü̃güxü̃ca̱x, erü poraãcü taiya 
nangu̱x i Canaã́anewa. Rü nataxuma ya 
maxẽ naxca̱x i torü carnérugü. Rü 
nhu̱xmax, Pa Ãẽ̱xgacüx ¿rü taxũchima 
cuxü̃́ namexü̃ nax Gochéü̃anegu 
taxãchiü̃güxü̃? —nhanagürügü. 5 Rü 
yexguma ga Faraóũ rü Yúchexü̃ 
nhanagürü: —Yimá cunatü rü cueneegü 
rü nua naxĩ nax wüxiwa cumaxã 
nangexmagüxü̃ca̱x. 6 Rü nhaa Eyítuane 
rü noxrü nixĩ. ¡Ẽcüx, nüxna naxã i 
ngẽma Gochéü̃ane! Erü ngẽma nixĩ 
irümemaexü̃ i naane i nua Eyítuanewa 
nax ngẽmagu naxãchiü̃güxü̃ca̱x. Rü 
ngẽxguma cunangugügügu nax 
ngẽmatanüwa nangexmagüxü̃ i yatügü i 
aixcuma carnérugüarü dauxü̃ cua̱xgüxü̃, 
rü chanaxwa̱xe i chauxü̃nagümaxã rü ta 
inacua̱xgü —nhanagürü. 
…… 
 
Yacúarü yuxchiga 
 
49
  
29-30 Rü wüxi ga ngunexü̃ ga 
Yacú ga Iraéugu ãégacü rü 
nayaxucu̱xẽgü ga nanegü, rü 
nhanagürü: —Marü íxraxü̃ nataxu nax 
chayuxü̃. Rü chanaxwa̱xe i chorü 
o̱xigüxü̃tagu choxü̃ peyata̱x i 
Canaã́anewa. Rü ngẽma naxmaxü̃ i 
Mapérawa i Maréarü to̱xma̱xtawa 
ngẽxmaxü̃gu tá nixĩ i choxü̃ peta̱xgüxü̃, 
yerü yemagu nixĩ ga nata̱xgüxü̃ ga 
chautanüxü̃gü. Rü yema nachica nixĩ ga 
Abraáũ naxca̱x taxexü̃ naxü̃tawa ga 
Etéutanüxü̃ ga Efóü̃ nax yexma ngĩxü̃ 
GÊNESIS 46 
,  47,   
49 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
72 
natáxü̃ca̱x ga chorü no̱xẽ ga Chára. 31 Rü 
yexma chorü no̱xẽ ga Cháraxü̃tagu nixĩ 
ga natáxü̃ ga chorü o̱xi ga Abraáũ, rü 
chaunatü ga Isáqui rü chaué ga Rebéca. 
Rü yexma ta nixĩ ga ngĩxü̃ chatáxü̃ ga 
cha̱xma̱x ga Leí —nhanagürü. 
…… 
33 Rü yexguma Yacú igúegagu ga 
nanegüxü̃ nax naxucu̱xẽxü̃, rü 
inayacaãchi rü nayu. 
…… 
 
50
  
7 Rü nüma ga Yúche rü 
nanatüxü̃ inayata̱x nagu ga 
yema naxmaxü̃ ga Canaã́anewa 
yexmaxü̃. Rü nawe narüxĩ ga muxü̃ma 
ga Faraóũarü ngü̃xẽẽruü̃gü ga 
ãẽ̱xgacüwa ügüxü̃ ga Eyítuanewa. 8 Rü 
Yúcheeneegü rü guxü̃ma ga natanüxü̃ 
ga Yacú, rü Yúchewe narüxĩ. Rü buxü̃gü 
rü naxü̃nagüxicatama yéma Gochéü̃wa 
nayaxǘãchitanü. 
…… 
14 Rü yexguma marü nanatüxü̃ 
inata̱xguwena, rü Eyítuaneca̱x natáegu 
ga Yúche wüxigu namaxã ga naeneegü 
rü guxü̃ma ga yema togü ga 
íyaxümücügüxü̃. 
 
Yúche nanataãxẽxẽxẽ ga naeneegü 
15 Rü Yacú marü yu̱xguwena, rü 
Yúchexü̃ namuü̃e ga naeneegü, rü 
nügümaxã nhanagürügü: —Nhu̱xmata 
waxi nixĩ i Yúche inaxütanüxü̃ naxca̱x 
ga guxü̃ma ga yema chixexü̃ ga namaxã 
ixüxü̃ —nhanagürügü. 16-17 Rü yemaca̱x 
naxü̃tawa namugagü, rü nhanagürügü: 
“Naxü̃pa ga nax tayuxü̃ ga papá, rü toxü̃ 
tamu nax cumaxã nüxü̃ tixuxü̃ca̱x i 
tümaarü ore i nhaxü̃: ‘Rü cuxna chaca 
nax cueneegüaxü̃́ nüxü̃ 
curüngümaxü̃ca̱x ga yema chixexü̃ ga 
cumaxã naxügüxü̃ ga yexguma chixri 
cumaxã nachopetügu’, nhatagürü. Rü 
ngẽmaca̱x i toma nax tanatüarü 
Tupanaarü duü̃xü̃gü tixĩgüxü̃, rü cuxna 
taca nax toxü̃́ nüxü̃ curüngümaxü̃ca̱x ga 
yema chixexü̃ ga cumaxã taxüxü̃”, 
nhaxü̃maxã yéma namugagü. Rü 
yexguma Yúche nüxü̃ ĩnügu ga yema 
dexa, rü nüxü̃́ nangechaü̃tümüxü̃gü ga 
naeneegü, rü naxaxu. 18 Rü yemawena 
yéma Yúchexü̃tawa nangugü ga 
naeneegü. Rü nape̱xegu 
nanangücuchitanü rü nhanagürügü: 
—Rü daxegü tixĩgü nax curü duü̃xü̃güxü̃ 
toxü̃ quixĩgüxẽẽxü̃ca̱x —nhanagürügü. 
19 Notürü nüma ga Yúche rü nanangãxü̃, 
rü nhanagürü: —¡Tauxü̃́ i choxü̃ 
pemuü̃exü̃! ¿Rü nhuxũcürüwa i chama 
rü Tupanachicüxü chaugü chixĩxẽẽxü̃ 
nax ngẽmaãcü pexü̃ chapoxcuexü̃ca̱x? 
20 Pema nagu perüxĩnüegu rü chixexü̃ 
chamaxã pexüxü̃, notürü Tupana rü 
mexü̃xü̃ nananguxuchixẽxẽ ga yema 
chixexü̃ ga chamaxã pexüxü̃. Rü 
yemaca̱x ãẽ̱xgacüxü̃ choxü̃ 
ningucuchixẽxẽ i nua nax ngẽmaãcü 
namaxẽxü̃ca̱x i muxü̃ma i duü̃xü̃gü. 
21 Rü ngẽmaca̱x tama chanaxwa̱xe i 
choxü̃ pemuü̃e. Chama rü tá mea pexna 
chadau wüxigu namaxã i pexacügü 
—nhanagürü. Rü yemaacü ga Yúche rü 
naeneegüxü̃ nataãxẽxẽxẽ yerü nüxü̃ 
nangechaü̃ãcüma namaxã nidexa. 
 
Yúchearü yuxchiga 
22-23 Rü nüma ga Yúche rü naeneegü 
rü yexmatama Eyítuanegu naxãchiü̃gü. 
Rü nüma ga Yúche rü nawa nangu nax 
nüxü̃ nadauxü̃ ga nane ga Efraĩ́taagü. 
GÊNESIS 49 
,  
50 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
73 
Rü yexgumaruxü̃ ta nüxü̃ nadau ga 
nataxa ga Maquí ga Manaché nane. Rü 
nüxü̃ nadau ta ga Maquí nanegü. Rü 
yexguma 110 ga taunecü nüxü̃́ 
yexmagu ga Yúche rü nayu. 24 Rü wüxi 
ga ngunexü̃ naxü̃pa ga nax nayuxü̃ ga 
Yúche rü naeneegüxü̃ nhanagürü: 
—Marü taxũtáma nũxcü chayu. Notürü 
Tupana tá nixĩ ya pexü̃ rüngü̃xẽẽ̱xcü. 
Rü nüma tá nixĩ i pexü̃ ínachoxü̃xẽẽxü̃ 
i nhaa nachixü̃anewa nax yema naane 
ga tórü o̱xigü ga Abraáũna, rü 
Isáquina, rü tanatü ga Yacúna 
naxuaxü̃xü̃wa pexĩxü̃ca̱x —nhanagürü. 
25 Rü yexguma ga Yúche rü 
naeneegüxü̃ nhanagürü: —Aixcuma 
Tupana tá pexü̃ narüngü̃xẽẽ nax 
ípechoxü̃xü̃ nawa i nhaa nachixü̃ane. 
Rü ngẽxguma tá ípechoxü̃gu rü 
chanaxwa̱xe i chamaxã ipexuneta nax 
peyangexü̃ i chaxune —nhanagürü. 
26 Rü nüma ga Yúche rü nüxü̃́ nayexma 
ga 110 ga taunecü ga yexguma 
Eyítuanegu nayu̱xgux. Rü tama nawa 
iyixixü̃ ga ãte̱xexü̃ ga yucürarüxü̃ 
ixĩxü̃maxã nanagüxünegü. Rü 
nhu̱xũchi wüxi ga naxchixü̃gu 
nayaxücuchigü ga naxü̃ne.  
GÊNESIS 50 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
74 
 
Iraéutanüxü̃ rü ngúxü̃ ningegü ga 
Eyítuanewa 
 
1
  
1-4 Rü nhaa nixĩ i naégagü ga Yacú 
nanegü ga wüxigu guxü̃ma ga 
naxma̱xgü rü naxacügümaxã 
Eyítuanewa namaxã nangugüxü̃. Rü 
Rubéü̃ nixĩ ga wüxi rü Chimiáũ nixĩ ga 
to, rü Lewí, rü Yudá, rü Ichacá rü 
Yeburóũ rü Bẽyamí rü Dáü̃, rü Natarí, 
rü Gáyi, rü Aché. 5 Rü guxü̃ma ga yema 
Yacútanüxü̃gü ga Eyítuanewa ngugüxü̃ 
rü 70 nixĩ. Rü nüma ga Yúche rü 
woetama marü Eyítuanewa nayexma. 
6 Rü nüma ga Yúche rü nayu, rü 
naeneegü rü guxü̃ma ga yema togü ga 
natanüxü̃gü ga yexguma maxẽxü̃, rü 
nayue. 7 Notürü ga yema Iraéutanüxü̃ rü 
nimuxacü. Rü yemaacü paxama nimu, 
rü pora nüxü̃́ nayexma yerü namuxũchi. 
Rü nanapáxẽẽgü ga guxü̃ma ga 
Gochéü̃ane ga Eyítuanewa yexmaxü̃. 
8-9 Notürü yemawena ga Eyítuanewa rü 
nixücu ga wüxi ga ãẽ̱xgacü ga tama 
Yúchexü̃ cuácü. Rü nüma rü norü 
duü̃xü̃gümaxã nhanagürü: —Ngẽma 
duü̃xü̃gü i Iraéutanüxü̃gü rü namuxũchi 
rü tüxü̃ narüporamaegü. 10 ¡Rü 
ngẽmaca̱x, ngĩxã naxca̱x tadaugü nax 
nhuxãcü íyachaxãchixẽẽxü̃ nax yamuxü̃! 
Erü ngẽxguma chi ngürüãchi to i 
nachixü̃ane tamaxã nügü daixgu, rü 
nüma i Iraéutanüxü̃ rü tá tórü 
uanügütanügu naxãgü nax tüxü̃ 
nadaixü̃ca̱x rü nhu̱xũchi ngẽmaãcü 
nayoxniegü nax tüxna naxĩgüxü̃ 
—nhanagürü. 11 Rü yemaca̱x ga yema 
Eyítuanecüã̱xgü rü nüxü̃ naxuneta ga 
nhuxre ga yatügü ga puracümaxã 
icua̱xgüxü̃ nax poraãcü yema 
Iraéutanüxü̃güxü̃ napuracüexẽẽxü̃ca̱x. 
Rü nüxü̃ nanaxüxẽxẽ ga taxre ga ĩanegü 
ga Pitóũgu rü Raü̃chégu ãégane. Rü 
guma ĩanegu nixĩ ga namaxã nanguxü̃xü̃ 
ga naxnegü rü churaragüarü õnagü ga 
Eyítuanecüã̱xarü ãẽ̱xgacü ga Faraóũ. 
12 Notürü yexguma yexeraãcü chixriãcü 
namugüã̱xgu, rü yexeraãcü 
nimuetanüama ga Iraéutanüxü̃gü. Rü 
yemaca̱x nixĩ ga Eyítuanecüã̱xgü ga 
poraãcü nüxü̃ namuü̃exü̃. 13-14 Rü nüma 
ga Eyítuanecüã̱xgü rü yexeraãcü chixri 
namaxã nachopetü rü poraãcü 
nanapuracüexẽẽxü̃chi. Rü yemaacü 
yema Iraéutanüxü̃güxü̃ nachixeãxẽgü. 
Rü mairaxü̃arü puxmücharawa 
 
ÊXODO 
 
(Ínachoxü̃xü̃chiga) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
75 
nanamugü nax tiyúrune naxügüxü̃ca̱x rü 
dexámaü̃arü üwa nanapuracüexẽxẽ nax 
naanewa nayáxü̃ca̱x ga taxtüarü dexá. 
Rü yemaacü nixĩ ga yema 
Iraéutanüxü̃gümaxã chixeãcüma 
namaxẽxü̃. 15-16 Rü nüma ga 
Eyítuanecüã̱xarü ãẽ̱xgacü rü ngĩmaxã 
nidexa ga Chífra rü Púa ga 
Iraéutanüxü̃güarü buexacüxẽẽruxü̃. Rü 
nhanagürü ngĩxü̃: —Ngẽxguma 
penaxíraxacüxẽẽ̱xgu i ngẽma 
Iraéutanüxü̃güarü ngexü̃, rü ega 
nayatüxacüxgu rü tá peyama̱x i ngẽma 
naxacü, notürü ega nangexgu rü 
taxũtáma peyama̱x —nhanagürü. 
17 Notürü ga ngĩmagü ga yema 
buexacüxẽẽruü̃gü rü Tupanaxü̃ imuü̃e. 
Rü yemaca̱x tama inaxü ga yema 
Eyítuanecüã̱xarü ãẽ̱xgacü ngĩmaxã nüxü̃ 
ixuxü̃. Rü tama tüxü̃ idai ga guxema 
õxchanagü ga iyatüxe. 18 Rü yexguma ga 
guma ãẽ̱xgacü ga Eyítuanecüã̱x rü 
ngĩxca̱x nangema, rü nhanagürü ngĩxü̃: 
—¿Tü̱xcüü̃ penamaxẽxẽxẽ i ngẽma 
buxü̃gü i yatüxü̃? —nhanagürü. 19 Rü 
yexguma ga ngĩmagü rü inangãxü̃ rü 
ngĩgürügügü: —Erü ngẽma Iraéutanüxü̃ 
i ngexü̃gü rü tama Eyítuanecüã̱x i 
ngexü̃gürüxü̃ iyixĩgü. Rü ngexü̃gü i 
paxama íxraxacügüxü̃ nixĩgü, rü 
tauxtama ngẽ́ma ngĩxü̃tawa tangugügu 
rü marü ixíraxacügü —ngĩgürügügü. 
20-21 Rü yemaacü ga yema 
Iraéutanüxü̃gü rü nimuetanüama, rü 
wüxichigü ga taunecügu rü 
niyexeragüchigü nax naporaexü̃. Rü 
yema nax Tupanaxü̃ namuü̃exü̃ ga yema 
buexacüxẽẽruü̃gü, rü Tupana rü ngĩxü̃ 
narüngü̃xẽxẽ nax ngĩmagü rü ta 
yamuxãcügüxü̃ca̱x. 22 Rü yemaca̱x ga 
nüma ga Faraóũ rü norü duü̃xü̃güxü̃ 
namu nax taxtü ga Níruwa tüxü̃ 
nawoü̃xü̃ca̱x ga guxema Iraéutanüxü̃arü 
õxchanagü ga iyatüxe. Notürü ga 
guxema ingexe ga õxchanagü rü tama 
tüxü̃ nadai. 
 
Moichéarü buxchiga 
 
2
  
1 Rü wüxi ga yatü ga Lewítanüxü̃ 
ixĩcü rü wüxi ga nge ga 
natanüxü̃tama ixĩcümaxã naxãxma̱x. 
2 Rü ngĩma ga yema ngecü rü nüxü̃́ 
ixãxacü, rü yema ngĩxacü rü nayatü. Rü 
yexguma tüxü̃ nada̱xgux ga guxema 
ngĩne ga nax tamexechixü̃, rü tamaepü̱x 
ga tauemacü tüxü̃ iyacu̱x, 3 notürü 
taxucürüwa yexü̃cürü tüxü̃ iyacúecha. 
Rü yemaca̱x inayaxu ga wüxi ga pexchi 
ga dexnenaxca̱x rü o̱xwümaxã 
inawacuchita nax tama dexá 
ixücuxü̃ca̱x. Rü nhu̱xũchi yexma tüxü̃ 
iyamue ga guxema ngĩne, rü 
dexnenecügu tüxü̃ iyangütaü̃xẽxẽ ga 
taxtü ga Nírupechinüwa. 4 Rü yemawena 
ga tümaé rü wüxi ga tümaeya̱xü̃ imu 
nax yéma yáxü̃waxüra tüxü̃ 
nadawenüxü̃ca̱x rü ta̱xacü tüxü̃ ngupetü 
ga guxema õxchana. 5 Rü yixcüamaxü̃ra 
Faraóũacü rü iyarüxüe ga 
taxtüpechinüwa nax yaxaiyaxü̃ca̱x. Rü 
ngĩxü̃taxü̃gümaxã yexma 
taxtüpechinügu iyarüxũ, rü yéma 
dexnenecüwa nüxü̃ idau ga guma 
pexchi ga yexma ngücü. Rü ngĩma ga 
Faraóũacü rü wüxi ga ngĩxü̃taxü̃xü̃ imu 
ga nax yayauxãxü̃ca̱x ga guma pexchi rü 
ngĩxü̃tawa nax nangeaxü̃ca̱x. 6 Rü 
yexguma ínangegüã̱xgu ga guma pexchi, 
rü yexma tüxü̃ iyangau ga wüxi ga 
õxchana ga ixaxúe. Rü ngĩma ga 
ÊXODO 1 
,  
2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
76 
Faraóũacü rü poraãcü ngĩxü̃́ 
tangechaü̃tümüxü̃, rü ngĩgürügü: 
—Nhaa õxchana rü wüxi i 
Iraéutanüxü̃acü nixĩ —ngĩgürügü. 7 Rü 
yexguma ga tümaeya̱x ga guxema 
õxchana, rü Faraóũacüna ica rü 
ngĩgürügü: —¿Namexü̃ chi wüxi i ngexü̃ 
i Iraéutanüxü̃ i ãgüneníü̃xü̃ca̱x chaca̱xgu 
nax tüxü̃ nama̱i̱xü̃ca̱x ya daxe õxchana? 
—ngĩgürügü. 8 Rü yexguma ga ngĩma ga 
Faraóũacü rü ngĩxü̃ ingãxü̃ rü 
ngĩgürügü:—¡Ẽcü, tayadau! 
—ngĩgürügü. Rü yexguma ga yema 
bucü rü tümaéxü̃ iyaga ga guxema 
õxchana. 9 Rü ngĩma ga Faraóũacü rü 
ngĩgürügü ngĩxü̃: —¡Ẽcü cugüxü̃tawa 
naga i nhaa õxchana rü choxü̃́ 
nayaxẽxẽ! Rü chama rü tá cuxü̃́ 
chanaxütanü naxca̱x i ngẽma curü 
puracü —ngĩgürügü. Rü ngĩma ga 
tümaé rü tüxü̃ iyaga rü tüxü̃ iyaxẽxẽ. 
10 Rü yexguma marü tayaxüragu, rü 
Faraóũacüna tüxü̃ imu. Rü ngĩma rü 
ngĩnexü̃ tüxü̃ iyaxĩxẽxẽ. Rü Moichégu 
tüxü̃ ixüéga rü ngẽma naéga rü “dexáwa 
chayaxuxü̃” nhaxü̃chiga nixĩ. 
 
Eyítuanewa nixũ ga Moiché 
11 Rü yexguma marü naya̱xgu ga 
Moiché, rü wüxi ga ngunexü̃ rü 
natanüxü̃gütanüwa ínayadau. Rü yéma 
nüxü̃ nadau ga nhuxãcü poraãcü chixri 
natanüxü̃güxü̃ namuxü̃ ga 
Eyítuanecüã̱xgü. Rü yexgumatama nüxü̃ 
nadau ga wüxi ga Eyítuanecüã̱x nax 
wüxi ga Iraéutanüxü̃na nax 
nacua̱i̱xcaãxü̃. 12 Rü nüma ga Moiché rü 
nanadauáane. Rü yexguma marü 
taxuxü̃ma ga duü̃xü̃xü̃ nada̱xgux, rü 
yema Eyítuanecüã̱xü̃ rü nima̱x rü 
naxnecüte̱xegu inanata̱x ga naxü̃ne. 
13 Rü moxü̃ãcü rü wenaxarü ínaxũxũ, rü 
natanüxü̃gütanüwa ínayadau. Rü nüxü̃ 
nadau ga taxre ga Iraéutanüxü̃gü ga 
nügü idaixü̃. Rü yexguma ga Moiché rü 
yema namücüxü̃ imáxü̃na naca, rü 
nhanagürü: —¿Tü̱xcüü̃ cuyama̱x i 
ngẽma cutanüxü̃tama ixĩxü̃? 
—nhanagürü. 14 Rü nüma ga yema 
Iraéutanüxü̃ rü nanangãxü̃ rü 
nhanagürü: —¿Texé cuxü̃ tamu nax 
cuma rü torü ãẽ̱xgacü i guxchaxü̃arü 
mexẽẽruxü̃ quixĩxü̃ca̱x? ¿Ẽ̱xna cuma 
nagu curüxĩnügu rü choxü̃ rü tá ta 
quimáxü̃ ga yema Eyítuanecüã̱x ga ĩne 
quimáxü̃rüxü̃? —nhanagürü. Rü 
yexguma yemaxü̃ naxĩnügu ga Moiché, 
rü namuü̃, yerü marü nüxü̃ 
nacua̱xgüama ga duü̃xü̃gü ga nax yema 
Eyítuanecüã̱xü̃ yamáxü̃. 15 Rü yexguma 
Faraóũ nüxü̃ cua̱xgu ga Moiché rü wüxi 
ga Eyítuanecüã̱xü̃ nax yamáxü̃, rü norü 
churaragüxü̃ namu nax Moichéca̱x 
yadaugüxü̃ca̱x nax yama̱xgüaxü̃ca̱x. 
Notürü ga nüma ga Moiché rü 
Miyiã́ũanewa nanha nax yexma 
yaxãchiü̃xü̃ca̱x. Rü yéma puchuanacüwa 
narütomare. 
…… 
21 Rü yemaacü ga Moiché rü 
Miyiã́ũarü chacherdóte ga Reuépatawa 
nangu, rü yexma naxãchiü̃. Rü nüma ga 
Reué rü nanaxüxma̱x naxacü ga 
Yípuramaxã. 22 Rü ngĩma ga naxma̱x ga 
Yípura rü nüxü̃́ ixãxacü. Rü nüma ga 
Moiché rü Yersóü̃gu nanaxüéga ga 
guma nane. Rü ngẽma naéga rü “Chama 
rü tama númacüã̱x chixĩ”, nhaxü̃chiga 
nixĩ. 23-24 Rü yexgumayane ga 
Eyítuanecüã̱xarü ãẽ̱xgacü rü yoxni nayu. 
ÊXODO 2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
77 
Notürü ga yema Iraéutanüxü̃gü rü 
guxchaxü̃wa nayexmagüecha, rü 
Tupanape̱xewa naxauxe naxca̱x ga 
yema ngúxü̃ nax yangegüxü̃. Rü 
yemaca̱x ga Tupana rü nüxü̃́ nüxü̃ 
naxĩnü ga norü axu, yerü nüxna 
nacua̱xãchi ga norü uneta ga 
Abraáũmaxã rü Isáquimaxã rü 
Yacúmaxã naxueguxü̃. 25 Rü nüxü̃ nadau 
ga nhuxãcü ngúxü̃ nax yangegüxü̃ ga 
yema Iraéutanüxü̃gü, rü yemaca̱x 
namaxã nixãũãchi. 
 
Tupana rü Moichéca̱x naca rü 
namaxã nidexa 
 
3
  
1 Rü nüma ga Moiché, rü na̱xtü ga 
Yéturuarü carnérugüarü daruxü̃ 
nixĩ. Rü guma na̱xtü ga Yéturu ga 
Reuégu ãégacü rü chacherdóte nixĩ ga 
Miyiã́ũanewa. Rü wüxi ga ngunexü̃ ga 
yexguma maxẽ ga mexü̃ca̱x namaxã 
nada̱xgux ga na̱xtüarü carnérugü, rü 
ínachianexü̃arü tocüwawa nangu ga 
ma̱xpǘne ga Orébigu ãéganearü 
ngaicamána. Rü guma ma̱xpǘnewa nixĩ 
ga Moichémaxã yadexaxü̃ ga Tupana. 
2 Rü yéma rü wüxi ga chuchuxü̃eta ga 
iya̱u̱xraxü̃wa nixĩ ga Moichéca̱x nangóxü̃ 
ga Cori ya Tupanaarü orearü ngeruxü̃ ga 
dauxü̃cüã̱x. Rü nüma ga Moiché rü mea 
nüxü̃ nadawenü rü nüxü̃ nicua̱xãchi ga 
yema chuchuxü̃eta ga nax yaya̱u̱xraxü̃, 
notürü tama nixa. 3 Rü yemaca̱x nagu 
narüxĩnü nax ta̱xacüca̱x tama yaxaxü̃ ga 
yema chuchuxü̃eta, rü ínayadau. 4 Rü 
yexguma Cori ya Tupana nüxü̃ da̱xgu ga 
yema chuchuxü̃eta ga iya̱u̱xraxü̃ca̱x nax 
yaxũxü̃ ga Moiché, rü nüma ga Cori ya 
Tupana rü yema chuchuxü̃etawa 
Moichéna naca, rü nhanagürü: —Pa 
Moichéx, Pa Moichéx —nhanagürü. Rü 
nüma ga Moiché rü nanangãxü̃, rü: 
—Daxe chixĩ —nhanagürü. 5 Rü 
yexguma ga Tupana rü nhanagürü nüxü̃: 
—¡Tauxü̃́ i nüxna cungaicamaxü̃! ¡Rü 
ínacua̱xichi i curü chapatu! Erü nhaa 
nachica i nawa cungexmaxü̃ rü naxüüne 
—nhanagürü. 6 Rü nhanagürü ta: —Rü 
chama nixĩ ga curü o̱xigüarü Tupana 
chixĩxü̃. Rü chama nixĩ ga Abraáũarü rü 
Isáquiarü rü Yacúarü Tupana chixĩxü̃ 
—nhanagürü. Rü yexguma ga Moiché rü 
nügü nidüxchiwe, yerü namuü̃ nax 
Tupanaxü̃ nadawenüxü̃. 7 Notürü nüma 
ga Cori ya Tupana rü nhanagürüama 
nüxü̃: —Meaxü̃chima nüxü̃ chadau nax 
nhuxãcü ngúxü̃ yangegüxü̃ i ngẽma 
chorü duü̃xü̃gü i Eyítuanewa 
ngẽxmagüxü̃. Rü norü yumüxẽwa nüxü̃ 
chaxĩnü nax nhuxãcü norü daruü̃güxü̃ 
nax ínaxuaxü̃güxü̃. Rü ngẽmaãcü meama 
nüxü̃ chacua̱x nax nhuxãcü ngúxü̃ 
yangegüxü̃. 8 Rü ngẽmaca̱x nixĩ i 
nhu̱xmax ícharüxĩxü̃ nax 
Eyítuanecüã̱xme̱xẽwa 
íchananguxü̃xẽẽ̱xü̃ca̱x i ngẽma chorü 
duü̃xü̃gü. Rü ngẽma naane i nawa tá 
chanagagüxü̃, rü wüxi i naane i taxü̃ rü 
mexü̃ nixĩ. Rü ngẽ́ma rü meama 
narüxügü i naguxü̃raü̃xü̃ i nanetügü. Rü 
õna taguma nataxu. Rü ngẽma naanegu 
nixĩ i naxãchiü̃güxü̃ i Canaã́tanüxü̃gü rü 
Etéutanüxü̃gü, rü Amuréutanüxü̃gü, rü 
Ferechéutanüxü̃gü, rü Ewéutanüxü̃gü rü 
Yebuchéutanüxü̃gü. 9 Rü dücax, rü marü 
nüxü̃ chaxĩnü nax nhuxãcü ngẽma 
Eyítuanecüã̱xgüxü̃ ínaxuaxü̃güxü̃ i 
ngẽma Iraéutanüxü̃gü, rü nüxü̃ chadau 
nax nhuxãcü poraãcü chixri namaxã 
nachopetüxü̃. 10 Rü ngẽmaca̱x ¡rü paxa 
ÊXODO 2 
,  
3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
78 
cugü namexẽxẽ! Erü Faraóũpe̱xewa tá 
cuxü̃ chamu nax Eyítuanewa 
ícunamuxü̃xü̃ca̱x i ngẽma chorü 
duü̃xü̃gü i Iraéutanüxü̃gü —nhanagürü. 
11 Rü yexguma ga Moiché rü Tupanaxü̃ 
nangãxü̃ rü nhanagürü: —¿Ẽ̱xna 
ta̱xacüwa chame i chamax i 
Faraóũpe̱xewa chaxũxü̃ nax Eyítuanewa 
íchanguxü̃xẽẽ̱xü̃ca̱x i ngẽma 
Iraéutanüxü̃gü? —nhanagürü. 12 Rü 
nüma ga Tupana rü nanangãxü̃, rü 
nhanagürü: —Chama rü tá chacuxü̃tagu. 
Rü nhaa tá nixĩ i cua̱xruxü̃ nax 
chamatama cuxü̃ ngẽ́ma chamuxü̃. Rü 
ngẽxguma tá marü Eyítuanewa 
ícunamuxü̃gu i chorü duü̃xü̃gü, rü 
guxãma i pema rü daa tátama 
ma̱xpǘnewa choxü̃ peyarücua̱xüxü̃gü 
—nhanagürü. 13 Notürü nüma ga Moiché 
rü Tupanaxü̃ nangãxü̃ rü nhanagürü: 
—Notürü ngẽxguma chi natanüwa 
chaxũxgu rü nhachaxgu namaxã: “Yimá 
perü o̱xigüarü Tupana nua petanüwa 
choxü̃ namu”, nhachaxgu namaxã, rü 
nümagü rü tá choxna nacagüama rü: 
“¿Ta̱xacü nixĩ i naéga ya yimá Tupana 
ya tomaxã nüxü̃ quixucü?” nhanagürügü 
tá choxü̃. ¿Rü ta̱xacümaxã tá 
chanangãxü̃xü̃ i ngẽxguma? 
—nhanagürü ga Moiché. 14 Rü nüma ga 
Tupana rü nanangãxü̃ rü nhanagürü: 
—Chamatama chixĩ i guxãétüwa 
changexmaxü̃, rü woetama changexma. 
Rü ngẽmaca̱x Chama ya Woetama 
Ngẽxmacü nixĩ i chauéga. Rü 
ngẽmamaxã tá cunangãxü̃ i ngẽma 
Iraéutanüxü̃gü. ¡Rü namaxã nüxü̃ ixu, rü 
nhacugürü tá nüxü̃: “Yimá Woetama 
Ngẽxmacü nixĩ ya petanüwa choxü̃ 
mucü”, nhacugürü tá nüxü̃! 
—nhanagürü. 15 Rü nhanagürü ta ga 
Tupana Moichéxü̃: —¡Rü namaxã nüxü̃ 
ixu i ngẽma Iraéutanüxü̃, rü nhacugürü 
tá: “Rü nüma ya Cori ya Tupana ya perü 
o̱xigüarü Tupana ya Abraáũarü rü 
Isáquiarü rü Yacúarü Tupana, rü gumá 
nixĩ ga petanüwa choxü̃ mucü”, 
nhacugürü tá nüxü̃! Rü Cori ya Tupana 
nixĩ i chauéga i tagutáma iyagúxü̃. Rü 
ngẽma chauégamaxã tá nixĩ i 
guxü̃gutáma duü̃xü̃gü choxü̃ cuáxü̃. 
16 ¡Rü ngẽ́ma naxũ rü nangutaque̱xexẽxẽ 
i guxü̃ma i Iraéutanüxü̃güarü ãẽ̱xgacügü, 
rü namaxã nüxü̃ ixu rü nhacugürü nüxü̃!: 
“Rü nüma ya Cori ya Tupana ya perü 
o̱xigüarü Tupana ya Abraáũarü rü 
Isáquiarü rü Yacúarü Tupana, rü gumá 
nixĩ ga cha̱u̱xca̱x ngócü. Rü gumátama 
nixĩ ga chamaxã nüxü̃ ixucü nax pegu 
naxĩnüxü̃ rü nüxü̃ nacuáxü̃ nax nhuxãcü 
chixri pemaxã nachopetüxü̃ i ngẽma 
Eyítuanecüã̱xgü. 17 Rü yimá Tupana nixĩ 
ya chamaxã nüxü̃ ixucü rü tá pexü̃ 
ínanguxü̃xẽxẽ nawa i perü guxchaxü̃gü i 
Eyítuanewa pingegüxü̃. Rü Canaã́arü 
naanewa tá pexü̃ nagagü i ngexta 
ínaxãchiü̃güxü̃gu i Canaã́tanüxü̃gü, rü 
Etéutanüxü̃gü, rü Amuréutanüxü̃gü, rü 
Ferechéutanüxü̃gü, rü Ewéutanüxü̃gü rü 
Yebuchéutanüxü̃gü. Rü ngẽmaãcü 
ngẽma naane i ngextá mexü̃ i õna rü 
léchi rü ira taguma ítaxuxü̃wa tá pexü̃ 
chagagü” —nhanagürü ya Tupana. 
…… 
 
Tupana rü pora Moichéna naxã rü 
nanataãxẽxẽxẽ 
 
4
  
1 Rü nüma ga Moiché rü Cori ya 
Tupanaxü̃ nangãxü̃, rü nhanagürü: 
—Notürü i ngẽma chautanüxü̃gü rü 
ÊXODO 3 
,  
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
79 
taxũtáma choxü̃́ nayaxõgü, rü taxũtáma 
chauga naxĩnüe. Rü tá nhanagürügüama 
choxü̃: “Rü nüma ya Cori ya Tupana rü 
tama nixĩ i aixcuma cuxca̱x nangóxü̃”, 
nhanagürügüama tá choxü̃ —nhanagürü. 
2 Rü nüma ga Cori ya Tupana rü 
Moichéna naca, rü nhanagürü: —¿Rü 
ta̱xacü nixĩ i ngẽma cuxme̱xwa 
ngẽxmaxü̃? —nhanagürü ga Cori. Rü 
Moiché nanangãxü̃ rü nhanagürü: 
—Wüxi ya naixmena̱xã nixĩ 
—nhanagürü. 3 Rü yexguma ga Cori ya 
Tupana rü nhanagürü nüxü̃: —¡Rü 
nhaxtüanegu nanha! —nhanagürü. Rü 
nüma ga Moiché rü inananha ga guma 
naixmena̱xã. Rü yexgumatama ãxtapexü̃ 
nananguxuchi. Rü nüma ga Moiché rü 
naxcha̱xwa ninha. 4 Notürü ga nüma ga 
Cori ya Tupana rü nhanagürü nüxü̃: 
—¡Naréü̃gu yayaxu! —nhanagürüama. 
Rü yexguma yayauxã̱xgu rü wenaxarü 
naixmena̱xãxü̃ nananguxuchi. 5 Rü nüma 
ga Cori ya Tupana rü nhanagürü: —Rü 
ngẽma cuxü̃ chawéxü̃, rü ngẽma nixĩ i 
cua̱xruxü̃ nax cuxü̃́ yaxõgüaxü̃ca̱x i 
ngẽxguma namaxã nüxü̃ quixuxgu nax 
aixcuma cuxca̱x changóxü̃ i chamax nax 
curü o̱xigüarü Tupana chixĩxü̃ rü 
Abraáũarü, rü Isáquiarü, rü Yacúarü 
Tupana nax chixĩxü̃ —nhanagürü. 6 Rü 
nhanagürüama ga Tupana: —¡Rü 
cugüchiruremügu ixu̱xme̱x! 
—nhanagürü. Rü yexguma ga nüma ga 
Moiché rü nügüchiruremügu nixu̱xme̱x. 
Rü yexguma ínaxuxuchime̱xẽgu, rü nüxü̃ 
nadau ga naxme̱x nax chaxünemaxã nax 
yada̱xawexü̃, rü nachoxochixü̃. 7 Rü 
yexguma ga Tupana rü nhanagürü nüxü̃: 
—¡Rü wena cugüchiruremügu ixu̱xme̱x! 
—nhanagürü. Rü yemaacü nanaxü ga 
Moiché. Rü yexguma ínaxuxuchime̱xẽgu, 
rü nüxü̃ nadau ga naxme̱x ga marü 
noxrirüxü̃ nax namexü̃. 8 Rü nhu̱xũchi ga 
Cori ya Tupana rü nhanagürü nüxü̃: 
—Rü ngẽxguma chi tama ngẽma 
nüxíraxü̃xü̃ i cua̱xruü̃gagu cuxü̃́ 
yaxõgüã̱xgu, rü ngẽma to i cua̱xruü̃gagu 
tá nixĩ i cuxü̃́ yaxõgüaxü̃. 9 Notürü 
ngẽxguma tama ngẽma taxre i 
cua̱xruü̃gagu cuxü̃́ yaxõgüã̱xgu ¡rü 
dexáta nayauxü̃ i taxtüwa, rü 
nhaxtüanegu naba! Rü ngẽxguma tá 
ngẽma dexá nhaxtüanegu cubaxgu, rü tá 
nagüxü̃ nanaxĩxĩchi i ngẽma dexá 
—nhanagürü. 10 Rü yexguma ga Moiché 
rü Tupanaxü̃ nangãxü̃, rü nhanagürü 
nüxü̃: —Dücax, Pa Corix, chama rü 
choxü̃́ naguxcha nax chidexaxü̃. Rü 
taguma choxü̃́ natauxcha woo ga ü̃pa rü 
woo i nhu̱xmax rü ta ngẽxgumarüü̃tama 
chixĩ —nhanagürü. 11 Notürü ga nüma ga 
Cori ya Tupana rü nanangãxü̃ rü 
nhanagürü: —¿Texé tixĩ ga guxema 
duü̃xü̃xü̃ ǘxe? ¿Rü texé tixĩ ga guxema 
yadexaxexẽ́xẽ rü nangegaxexẽ́xẽ rü 
nangauxchixẽẽ́xẽ rü naxüxchixẽ́xẽ rü 
nangexetüxe rü naxüxétüxe? ¿Tama 
ẽ̱xna ga chama yixĩxü̃? 12 Rü ngẽmaca̱x 
¡rü paxa ngẽ́ma naxũ rü nüxü̃ yarüxu! Rü 
chama rü tá cuxü̃ charüngü̃xẽxẽ i 
ngẽxguma quidexa̱xgu. Rü tá cuxü̃ 
changu̱xẽxẽ i ngẽma tá nüxü̃ quixuxü̃ 
—nhanagürü. 13 Rü yexguma ga Moiché 
rü nhanagürü: —Dücax, Pa Corix, chierü 
to i duü̃xü̃xü̃ ngẽ́ma cumu̱xgux 
—nhanagürü. 14 Rü yexguma ga Cori ya 
Tupana rü Moichémaxã nanu, rü 
nhanagürü: —Dücax, rü yimá nixĩ ya 
cuenexẽ ya Aróũ ya Lewítanüxü̃. Rü 
chama nüxü̃ chacua̱x i nüma rü meama 
ÊXODO 4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
80 
nidexa. Rü nhu̱xũchi i nüma rü nuxã tá 
cuxü̃ nayangau, rü poraãcü tá nataãxẽ i 
ngẽxguma cuxü̃ nada̱xgux. 15 ¡Rü 
yimámaxã idexa, rü namaxã nüxü̃ ixu i 
guxü̃ma i ngẽma cuma nüxü̃ 
quixuxchaxü̃xü̃! Rü chama rü tá 
pexü̃tawa changexma i ngẽxguma 
pidexagügu. Rü tá pexü̃ changu̱xẽxẽ 
nachiga i ngẽma tá pexüxü̃. 16 Rü cuma 
rü tá Aróũmaxã nüxü̃ quixu i ngẽma 
chorü ore, nhama chamatama nüxü̃ 
chixuxü̃rüxü̃. Rü nüma ya Aróũ rü tá 
chorü duü̃xü̃gümaxã nüxü̃ nixu i ngẽma 
cuma tá namaxã nüxü̃ quixuxü̃. 17 ¡Ẽcü, 
yange ya daa naixmena̱xã! Erü 
yimamaxã tá cunaxü i ta̱xacü i taguma 
nüxü̃ nadaugüxü̃ —nhanagürü. 
 
Moiché rü Eyítuaneca̱x natáegu 
18 Rü yemawena ga Moiché rü na̱xtü ga 
Yéturuchiü̃ca̱x natáegu, rü nhanagürü 
tüxü̃: —Tupana nanaxwa̱xe nax 
Eyítuaneca̱x chatáeguxü̃ nax 
íchayadauxü̃ca̱x i chautanüxü̃gü rü ngoxi 
namaxẽ —nhanagürü. Rü na̱xtü ga Yéturu 
tanangãxü̃, rü nhatagürü nüxü̃: —¡Ẽcü 
ngẽ́ma naxũ, rü mea cuxü̃ naxüpetü! 
—nhatagürü. 19 Rü yexguma taũta 
Miyiã́ũanewa inaxũãchigu ga Moiché, rü 
Cori ya Tupana rü nhanagürü nüxü̃: 
—¡Natáegu Eyítuaneca̱x, erü guxü̃ma i 
ngẽma duü̃xü̃gü i cuxü̃ ima̱xgüchaü̃xü̃, rü 
marü nayue! —nhanagürü. 20 Rü yexguma 
ga Moiché rü inaxũãchi rü tüxü̃ niga ga 
naxma̱x rü nane. Rü búruétügu tüxü̃ 
namugü, rü yemaacü Eyítuaneca̱x 
natáegu. Rü nügüme̱xẽgu nayange ga 
guma naixmena̱xã ga Tupanaarü pora 
nawa yexmane. 
…… 
27 Rü yoxni ga Cori ya Tupana rü 
Moichéenexẽ ga Aróũmaxã nidexa, rü 
nhanagürü: —¡Rü yéa ínachianexü̃wa 
naxũ! Rü ngẽxma tá nüxü̃ icuyangau ya 
Moiché —nhanagürü nüxü̃. Rü nüma ga 
Aróũ rü yéma ínachianexü̃wa naxũ, rü 
yexma guma ma̱xpǘne ga Orébigu 
Moichéxü̃ nayangau. (Rü guma 
ma̱xpǘnewa nixĩ ga Moichémaxã yadexaxü̃ 
ga Tupana.) Rü taãxẽãcüma nüxü̃ 
narümoxẽ. 28 Rü nüma ga Moiché rü 
Aróũmaxã nüxü̃ nixu ga guxü̃ma ga yema 
ore ga Cori ya Tupana namaxã nüxü̃ ixuxü̃. 
Rü yexgumarüxü̃ ta namaxã nüxü̃ 
nixuchiga ga yema mexü̃gü ga Tupana 
namuxü̃ nax naxügüãxü̃ca̱x. 29 Rü nhu̱xũchi 
ga nümagü rü inaxĩãchi nax 
yangutaque̱xexẽẽãxü̃ca̱x ga yema 
Iraéutanüxü̃güarü ãẽ̱xgacügü. 30 Rü nüma 
ga Aróũ rü yema duü̃xü̃gümaxã nüxü̃ nixu 
ga guxü̃ma ga yema ore ga Tupana 
Moichémaxã nüxü̃ ixuxü̃. Rü yexgumarüxü̃ 
ta nape̱xewa inanawe̱x ga yema mexü̃gü 
ga Tupana nüxü̃ üxẽẽxü̃. 31 Rü nüma ga 
duü̃xü̃gü rü aixcuma nayaxõgü. Rü 
yexguma nüxü̃ yacua̱xãchitanügu nax Cori 
ya Tupana rü nüxü̃́ nüxü̃ naxĩnüxü̃ ga norü 
yumüxẽ rü nüxü̃ nax nadauxü̃ ga nhuxãcü 
ngúxü̃ nax yangegüxü̃, rü yemaca̱x ga 
nüma ga duü̃xü̃gü rü nataãxẽgü, rü 
nhaxtüanegu nanangücuchitanü, rü 
Tupanaxü̃ nicua̱xüxü̃gü. 
 
Moiché rü Aróũ rü 
Faraóũmaxã nidexagü 
 
5
  
1 Rü yemawena ga Moiché rü Aróũ 
rü Faraóũxü̃tawa naxĩ nax namaxã 
yadexagüxü̃ca̱x. Rü nhanagürügü: 
—Cori ya Iraéutanüxü̃arü Tupana rü 
nhanagürü: “¡Yangexgü i ngẽma chorü 
ÊXODO 4 
,  
5 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
81 
duü̃xü̃gü nax ngextá ínachianexü̃wa 
naxĩxü̃ca̱x nax ngẽ́ma 
naxüchigagüaxü̃ca̱x nax choxü̃ 
yacua̱xüü̃güxü̃!” —nhanagürügü. 
2 Notürü ga nüma ga Faraóũ rü 
nanangãxü̃, rü nhanagürü: —¿Texé tixĩ 
ya yíxema Cori ixĩxe, rü ta̱xacüca̱x tá 
naga chaxĩnü rü chayange̱xgü i ngẽma 
Iraéutanüxü̃ i duü̃xü̃gü? Chama rü tama 
nüxü̃ chacua̱x i ngẽma Tupana i nachiga 
pidexagüxü̃ rü taũtáma chayange̱xgü i 
ngẽma Iraéutanüxü̃gü —nhanagürü. 
…… 
6 Rü yematama ga ngunexü̃gu rü 
Faraóũ nanamu ga norü duü̃xü̃gü ga 
puracümaxã icua̱xgüxü̃ rü yema naerugü 
ga wüxitücumümaxãchigü icua̱xgüxü̃, rü 
nhanagürü: 7 —Ngẽma Iraéutanüxü̃gü i 
tiyúruarü üwa puracüexü̃ ¡rü marü 
taxũtáma noxrirüxü̃ maxẽ nüxna pexã 
norü tiyúruéü̃! ¡Rü ẽcü nümatama nawa 
naxĩ ya norü maxẽ! 8 Notürü tá penamu 
nax noxritama naxügüãcü ya 
tiyúrue̱xpü̱x nax naxügüãxü̃, rü bai tá 
nanoxremaexü̃ ya yimá nhu̱xmax tá 
naxügüãcü ya tiyúru. Rü wüxi i duü̃xü̃gü 
i oexü̃ nixĩgü. Rü ngẽmaca̱x nixĩ i 
nügüca̱x ínacagüxü̃ nax ínachianexü̃wa 
naxĩxü̃ca̱x nax ngẽ́ma norü Tupanaxü̃ 
yanacua̱xüü̃güxü̃ca̱x. 9 ¡Rü yexeraãcü 
penapuracüexẽxẽ i ngẽma duü̃xü̃gü, rü 
ngẽmagu ipenachoxẽxẽ nax tama 
Moiché rü Aróũarü doragügu 
naxĩnüexü̃ca̱x! —nhanagürü. 10 Rü 
yexguma ga yema Faraóũarü duü̃xü̃gü 
ga puracümaxã icua̱xgüxü̃ rü yema 
naeruchigü ga wüxitücumümaxã 
icua̱xgüxü̃, rü inaxĩãchi, rü 
duü̃xü̃gümaxã nüxü̃ nayarüxugüe, rü 
nhanagürügü nüxü̃: —Faraóũ rü toxna 
naxãga nax pemaxã nüxü̃ tixuxü̃ca̱x nax 
marü taxũtáma maxẽ pexna tanaxãxü̃ca̱x 
perü tiyúruéxü̃xü̃. 11 Rü nhu̱xmax rü 
pema tátama marü nawa pexĩ i ngextá 
ínayimaxü̃wa ya maxẽ. ¡Notürü 
taxũtáma yima noxrixü̃cüxü̃ 
penanoxremaexẽxẽ i norü mu ya yima 
tiyúru! —nhanagürügü. 12 Rü yexguma 
ga yema Iraéutanüxü̃gü, rü guxü̃ma ga 
Eyítuanegu nügü ninu nax maxẽne 
nadaugüxü̃ca̱x norü tiyúruéü̃. 13-14 Rü 
guxü̃ma ga ngunexü̃gügu rü yema 
Faraóũarü duü̃xü̃gü ga puracümaxã 
icua̱xgüxü̃, rü Iraéutanüxü̃xü̃ namu nax 
noxrie̱xpü̱xtama ga tiyúru 
naxügüãxü̃ca̱x. Rü naétü tüxü̃ nicua̱i̱xgü 
ga guxema Iraéutanüxü̃gü ga 
tümatanüxü̃maxã icua̱xgüxe. Rü 
nhanagürügü tüxü̃: —¿Nhuxãcü ga ĩne 
rü nhu̱xmax rü tama noxrie̱xpü̱xwa 
penanguxẽẽxü̃ ya tiyúru? 
—nhanagürügü. 15 Rü guxema 
Iraéutanüxü̃gü ga tümatanüxü̃maxã 
icua̱xgüxe, rü Faraóũxü̃tawa tügüca̱x 
tayarüdexagü, rü nhatagürügü: —Pa 
Torü Ãẽ̱xgacüx ¿tü̱xcüü̃ ngẽmaãcü 
tomaxã quixĩ? 16 Marü tama noxrirüxü̃ 
toxca̱x icunaxǘ ya maxẽ, notürü toxü̃ 
cumuama nax noxrie̱xpü̱xtama ya tiyúru 
tanaxüxü̃. Rü ngẽmaétüwa rü toxü̃ 
nicua̱i̱xgü i curü duü̃xü̃gü. Rü ngẽma 
curü duü̃xü̃gügagu nixĩ i ngẽma, Pa 
Ãẽ̱xgacüx —nhatarügügü. 17 Notürü ga 
nüma ga Faraóũ rü tüxü̃ nangãxü̃, rü 
nhanagürü: —Pema rü wüxi i oemarexü̃ 
pexĩgü. Rü ngẽmaca̱x naxca̱x ípecagü 
nax ínachianexü̃wa pexĩxü̃ nax ngẽ́ma 
perü Tupanaxü̃ peyarücua̱xüü̃güxü̃ca̱x. 
18 ¡Peyawoegu rü peyapuracüewaxi! Rü 
woo marü tama pexca̱x ichanaxǘxgu ya 
ÊXODO 5 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
82 
maxẽ rü chanaxwa̱xe i penaxü i 
noxrie̱xpü̱xtama ya tiyúru —nhanagürü. 
…… 
20 Rü yexguma Faraóũxü̃tawa 
ítachoxü̃gu, rü Moiché rü Aróũmaxã 
tügü itayangaugü ga ĩã̱xwa tüxü̃ 
nanguxẽẽgüxü̃. 21 Rü namaxã nüxü̃ 
tixugügü, rü nhatagürügü: —¡Rü 
Tupana nüxü̃ da̱u̱x i ngẽma nhu̱xmax 
tomaxã pexüxü̃, rü pexü̃ napoxcue! Erü 
pegagu nixĩ i nhu̱xmax i Faraóũ rü norü 
duü̃xü̃gü rü chixri toxü̃ nadauxü̃. Rü 
pegagu nixĩ i nhu̱xmax i tá toxü̃ nadaixü̃ 
—nhatagürügü. 
 
Moichéarü yumüxẽchiga 
22 Rü yexguma ga Moiché rü 
nayumüxẽ, rü nhanagürü Cori ya 
Tupanaxü̃: —Pa Corix ¿rü tü̱xcüü̃ i 
chixexü̃ naxca̱x ícunguxẽẽxü̃ i nhaa curü 
duü̃xü̃gü? ¿Rü ta̱xacüwa yixĩxü̃ ga nua 
choxü̃ cumuxü̃? 23 Rü yexguma noxri 
cuégagu Faraóũmaxã chidexagu, rü 
nüma rü yexeraãcü curü duü̃xü̃gümaxã 
chixexü̃ naxü. Rü cuma rü taxuxü̃ma 
cuxü nax naxme̱xwa 
ícunanguxü̃xẽẽ̱xü̃ca̱x —nhanagürü. 
 
6
  
1 Rü nüma ga Cori ya Tupana rü 
Moichéxü̃ nangãxü̃, rü nhanagürü: 
—Nhu̱xma rü tá nüxü̃ cudau i ngẽma 
Faraóũmaxã chaxüxü̃. Erü nüma rü 
taxũtáma ngẽmaãcümare nayange̱xgü i 
chorü duü̃xü̃gü. Rü guxchaxü̃ naxca̱x 
íchanguxẽẽguxicatama tá nixĩ i 
yangexgüãxü̃. Rü ngẽmagagu i nüma rü 
tá düxwa ínanawoxü̃ i chorü duü̃xü̃gü i 
nhaa Eyítuanewa —nhanagürü. 
…… 
10 Rü nüma ga Cori ya Tupana rü 
wenaxarü Moichémaxã nidexa, rü 
nhanagürü nüxü̃: 11 —¡Ẽcü, 
Faraóũxü̃tawa naxũ rü namaxã nüxü̃ ixu 
rü ínamuxü̃ã i Eyítuanewa i ngẽma 
Iraéutanüxü̃gü! —nhanagürü. 12 Notürü 
ga Moiché rü Cori ya Tupanaxü̃ 
nangãxü̃, rü nhanagürü: —¿Nhuxãcü tá 
chauga naxĩnü i Faraóũ ega woo 
chautanüxü̃ i Iraéutanüxü̃gü rü tama 
chauga naxĩnüegu, erü choxü̃́ naguxcha 
nax mea chidexaxü̃? —nhanagürü. 
…… 
 
Aróũarü naixmena̱xã rü ãxtapexü̃ 
nayanguxuchi 
 
7
  
8 Rü nüma ga Tupana rü Moichéxü̃ 
rü Aróũxü̃ nhanagürü: 
9 —Ngẽxguma Faraóũ pexna naxca̱x 
caxgu nax penaxüxü̃ i wüxi i mexü̃ i 
chorü poramaxã üxü̃, rü tá Aróũmaxã 
nüxü̃ quixu nax Faraóũpe̱xegu 
nanhaaxü̃ca̱x ya norü naixmena̱xã nax 
ãxtapexü̃ nanguxuchixü̃ca̱x 
—nhanagürü. 10 Rü yexguma ga Moiché 
rü Aróũ rü Faraóũxü̃tawa naxĩ, rü 
nanaxü ga yema Cori ya Tupana 
namuxü̃. Rü nüma ga Aróũ rü 
Faraóũpe̱xegu rü norü 
ngü̃xẽẽruü̃güpe̱xegu nananha ga guma 
norü naixmena̱xã rü ãxtapexü̃ 
nananguxuchi. 11 Rü nüma ga Faraóũ, rü 
norü duü̃xü̃gü ga nüxü̃ icua̱xüchixü̃ca̱x 
rü norü yuüxü̃güca̱x nangema. Rü 
nümagü ga yema norü duü̃xü̃gü rü norü 
yuüxü̃gümaxã nanaxügüama ta ga yema 
Aróũ üxü̃. 12 Rü wüxichigü ga yema 
yuüxü̃ rü nhaxtüanegu nananha ga norü 
naixmena̱xã. Rü wüxichigü ga guma 
norü naixmena̱xã rü ãxtapexü̃ 
nananguxuchi. Notürü guma Aróũarü 
naixmena̱xã, rü yema iyuüxü̃arü 
ÊXODO 5 
– 
7 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
83 
naixmena̱xãxü̃ ínagagü. 13 Notürü woo 
yemaxü̃ nax nadauxü̃ ga Faraóũ, rü 
nügü ínanataiãchiarü maxü̃ã̱xẽxẽ rü 
tama inaxĩnüchaü̃ yema Tupana nüxü̃ 
ixuxü̃rüxü̃ nixĩ. 
 
Faraóũcha̱xwa nagüxü̃ 
nayanguxuchi ga dexá 
14 Rü yemawena rü nüma ga Cori ya 
Tupana rü nhanagürü Moichéxü̃: —Nüma 
i Faraóũ rü tá nanuama, rü taxũtáma 
Iraéutanüxü̃güxü̃ ínamuxü̃chaü̃. 
15 ¡Notürü moxü̃ pa̱xmamaxü̃chi rü 
naxü̃tawa íyadau! ¡Rü ngẽxguma tá 
türewa yanaxüegu, rü ngẽ́ma 
natüanacüwa tá cunanguxẽxẽ! ¡Rü íyange 
ya yima naixmena̱xã ya ãxtapexü̃ 
yanguxuchine! 16 Rü nhacugürü tá nüxü̃: 
“Rü yimá Cori ya Iraéutanüxü̃güarü 
Tupana rü choxü̃ namu nax wena cumaxã 
nüxü̃ chixuxü̃ca̱x nax cuyange̱xgüxü̃ca̱x i 
norü duü̃xü̃gü nax nüxü̃ 
yanacua̱xüü̃güxü̃ca̱x i ngextá 
ínachianexü̃wa. Notürü i nhu̱xmax rü ta 
tama naga cuxĩnüchaü̃. 17 Rü ngẽmaca̱x 
ya Cori ya Tupana rü nhanagürü cuxü̃: 
‘Nhu̱xma rü tá nüxü̃ cudau nax aixcuma 
Cori ya Tupana chixĩxü̃. Erü Moichéxü̃ 
chamu nax norü naixmena̱xã 
yanangexü̃nemaxã nhaa taxtüchiüwa 
nacua̱i̱xcaãxü̃ca̱x nax ngẽma dexá rü 
nagüxü̃ yanguxuchixü̃ca̱x. 18 Rü ngẽma 
choxnigü rü tá nayue. Rü ngẽmaãcü i 
ngẽma dexá rü poraãcü tá nayi̱xchixü. Rü 
ngẽmaca̱x taxũtáma nawa naxaxegüchaü̃ 
i ngẽma Eyítuanecüã̱xgü’ ”, nhanagürü 
cuxü̃ ya Tupana. 
…… 
20 Rü nüma ga Moiché rü Aróũ, rü 
yema Cori ya Tupana namuxü̃ãcü 
nanaxügü. Rü nüma ga Aróũ rü 
nanayaxu ga norü naixmena̱xã rü 
Faraóũpe̱xewa dexáchiüwa namaxã 
nanacua̱i̱xca. Rü yexgumatama ga dexá 
rü nagüxü̃ nayanguxuchi. 21 Rü nayue ga 
choxni. Rü poraãcü nanayixãchichixü ga 
dexá. Rü yemaca̱x ga yema 
Eyítuanecüã̱xgü rü taxuacüma nawa 
naxaxegü. Rü guxü̃ma ga Eyítuanewa rü 
nagüxü̃ nananguxuchi ga dexá. 
22 Notürü ga yema Faraóũarü duü̃xü̃gü 
ga iyuüxü̃, rü yexgumarüü̃tama norü 
yuümaxã nanaxügü. Rü yemaacü yema 
Cori ya Tupana nüxü̃ ixuxü̃rüxü̃ rü 
nüma ga Faraóũ rü nanuama rü nügü 
ínanataiãchiarü maxü̃ã̱xẽxẽ rü tama 
inaxĩnüchaü̃ ga yema Moiché rü Aróũ 
namaxã nüxü̃ ixuxü̃. 23 Rü nüma ga 
Faraóũ rü nüxü̃́ nax nataxuraxü̃mare ga 
yema íngupetüxü̃, rü napataca̱x 
natáegu. 24 Rü yema nax taxucürüwa 
taxtüxü̃chiüwa nax naxaxegüxü̃ca̱x rü 
guxü̃ma ga Eyítuanecüã̱xgü rü norü 
puchune ínanaxüxü̃ ga taxtüanacüwa 
nax yéma naxaxegüxü̃ca̱x. 
…… 
 
Tupana rü Faraóũca̱x cururugü 
ínangugüxẽxẽ 
 
8
  
1 Rü yexguma ga Cori ya Tupana rü 
Moichéxü̃ nhanagürü: —¡Paxa 
Faraóũxü̃tawa naxũ rü nhacugürü tá 
nüxü̃: “Rü Cori ya Tupana rü nhanagürü 
cuxü̃: ‘Rü nüxü̃ inge̱x i ngẽma chorü 
duü̃xü̃gü nax choxü̃ yacua̱xüü̃güxü̃ca̱x! 
2 Erü ngẽxguma taxũtáma nüxü̃ 
quinge̱xgu, rü tá cururugümaxã 
chanapoxcu i nhaa guxü̃ma i 
cuchixü̃ane. 3 Rü taxtü rü cururugümaxã 
tá ninhúmichixü. Rü ngẽma rü tá cuxca̱x 
ÊXODO 7 
,  
8 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
84 
ínachõõchi, rü cupatagu tá naxĩgü. Rü 
curü ucapugu rü curü ngürücaregu tá 
nachocu. Rü curü ngü̃xẽẽruü̃gü i 
ãẽ̱xgacügüpatagu, rü guxü̃ma i curü 
duü̃xü̃güpatagu, rü curü poũpüü̃gu, rü 
curü poũcharaarü nhúmüruü̃gu tá 
nachocu. 4 Rü ngẽma cururugü rü tá 
cuxna niyuxgüetanü. Rü curü 
ngü̃xẽẽruü̃gü i ãẽ̱xgacügüna rü guxü̃ma i 
curü duü̃xü̃güna tá niyuxgüetanü’ ”, 
nhanagürü cuxü̃ ya Cori ya Tupana. 5 Rü 
yexguma ga Cori ya Tupana rü nhu̱xũchi 
Moichéxü̃ nhanagürü: —¡Rü namaxã 
nüxü̃ ixu i Aróũ nax natügüétügu, rü 
natüxacügüétügu, rü naxtaagüétügu 
namaxã nawéxme̱xü̃ca̱x ya norü 
naixmena̱xã! Rü ngẽ́ma tá ínachoxü̃ i 
cururugü nax guxü̃ma i Eyítuane 
namaxã napaxü̃ca̱x —nhanagürü. 6 Rü 
yexguma ga Aróũ rü Eyítuanewa 
yexmagüxü̃ ga dexáchiüétügügu namaxã 
nawéxme̱x ga norü naixmena̱xã. Rü 
guxü̃ma ga Eyítuane rü yema cururugü 
ga dexáwa íchoxü̃xü̃maxã nanapá. 
…… 
8 Rü yexguma ga nüma ga Faraóũ rü 
Moichéca̱x rü Aróũca̱x nangema, rü 
nhanagürü nüxü̃: —¡Cori ya Tupanana 
naxca̱x peca̱xa nax yanaxoxẽẽãxü̃ca̱x i 
ngẽma cururugü i toxü̃tawa! Rü chama 
rü tá chayange̱xgü i curü duü̃xü̃gü nax 
Cori ya Tupanaca̱x nadaiaxü̃ca̱x i 
naxü̃nagü rü ngẽmamaxã nüxü̃ 
yacua̱xüü̃güxü̃ca̱x —nhanagürü. 9 Rü 
nüma ga Moiché rü Faraóũxü̃ nangãxü̃, 
rü nhanagürü nüxü̃: —¡Chamaxã nüxü̃ 
ixu i nhuxgu tá nixĩ i cunaxwa̱xexü̃ nax 
cuxca̱x rü curü ngü̃xẽẽruü̃ca̱x, rü 
guxü̃ma i curü duü̃xü̃güca̱x Tupanana 
chaca̱xaxü̃ nax cuxna rü cupatana 
yaxĩgachixü̃ca̱x i ngẽma cururugü rü 
dexáwaxicatama nax nangexmagüxü̃ca̱x! 
—nhanagürü. 10 Rü nüma ga Faraóũ rü 
Moichéxü̃ nangãxü̃, rü nhanagürü: 
—Moxü̃tama nixĩ i chanaxwa̱xexü̃ nax 
nataxuxü̃ i ngẽma cururugü 
—nhanagürü. Rü Moiché rü nüxü̃ 
nangãxü̃, rü nhanagürü nüxü̃: —Marü 
name. Rü ngẽmaãcü tá chanaxü nax 
nüxü̃ cucuáxü̃ca̱x nax nataxuxü̃ma ya 
texé ya torü Cori ya Tupanarüxü̃ ixĩxü̃. 
11 Rü ngẽma cururugü rü tá nixĩgachi 
nawa ya cupata. Rü taxtüwaxica tátama 
nangexmagü. Rü ngẽmaãcü marü 
taxũtáma cuxü̃ nachixewe, rü taxũtáma 
nanachixewe i curü ngü̃xẽẽruü̃gü rü 
curü duü̃xü̃gü —nhanagürü. 12 Rü 
yexguma ga Moiché rü Aróũ rü ínachoxü̃ 
ga Faraóũpatawa. Rü nhu̱xũchi ga 
Moiché rü Cori ya Tupanana naca nax 
yaxĩgachitanüxẽẽãxü̃ca̱x ga yema 
cururugü ga noxri Faraóũca̱x yéma 
namugüxü̃. 13 Rü nüma ga Cori ya 
Tupana rü nanaxü ga yema Moiché 
nüxna naxca̱x ca̱xaxü̃. Rü nayue ga yema 
cururugü ga napatagüwa rü naa̱xtügüwa 
rü naanegüwa yexmagüxü̃. 14 Rü ga 
duü̃xü̃gü rü nanade ga yema yuexü̃ ga 
cururugü, rü nananutaque̱xe. Rü 
guxü̃wama namaxã nayipetüane. 
15 Notürü yexguma yema guxchaxü̃güwa 
ínanguxuchigu ga Faraóũ, rü yema Cori 
ya Tupana nüxü̃ ixuxü̃rüxü̃ rü wenaxarü 
nanuama ga Faraóũ, rü tama Moiché rü 
Aróũga naxĩnüchaü̃. 
 
Tupana rü Faraóũca̱x naxchigü 
ínangugüxẽxẽ 
16 Rü yexguma ga nüma ga Cori ya 
Tupana rü nhanagürü Moichéxü̃: 
ÊXODO 8 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
85 
—¡Aróũmaxã nüxü̃ ixu nax 
nhaxtüte̱xewa namaxã nacua̱i̱xcaãxü̃ca̱x 
ya norü naixmena̱xã nax ngẽmaãcü 
naxchixü̃ nanguxü̃xü̃ca̱x i nhaxtüte̱xe i 
guxü̃ma i Eyítuanewa! —nhanagürü. 
17 Rü yemaacü nanaxügü ga Moiché rü 
Aróũ. Rü nüma ga Aróũ rü norü 
naixmena̱xã nawe̱xnagü, rü 
nhaxtüanewa namaxã nanacua̱i̱xca. Rü 
guxü̃ma ga yema nhaxtüte̱xe ga 
Eyítuanewa yexmaxü̃, rü naxchixü̃ 
nananguxuchitanü. Rü yema naxchigü 
rü poraãcü yema duü̃xü̃güxü̃ rü 
naxü̃nagüxü̃ nachixewe. 18 Rü yema 
Faraóũarü yuüxü̃gü rü norü yuümaxã 
nüxü̃ naxügü nax naxchi yamuxẽẽgüxü̃, 
notürü tama nüxü̃́ nananguxuchi. Rü 
yoxni ga yema naxchigü rü poraãcü 
yema duü̃xü̃güxü̃ rü naxü̃nagüxü̃ 
nachixewe. 19 Rü yexguma ga yema 
yuüxü̃gü rü Faraóũxü̃ nhanagürü: 
—Nhaa guxchaxü̃ rü aixcuma 
Tupanawa ne ũxü̃ nixĩ —nhanagürü. 
Notürü ga nüma ga Faraóũ rü yema 
Cori ya Tupana nüxü̃ ixuxü̃rüxü̃ 
nanuama rü tama inaxĩnüchaü̃. 
 
Tupana rü Faraóũca̱x murenü 
ínangugüxẽxẽ 
20 Rü yexguma ga Cori ya Tupana rü 
Moichéxü̃ nhanagürü: —Nüma i Faraóũ 
rü moxü̃ pa̱xmamaxü̃chi rü tá türewa 
narüxüe nax taxtücutüwa naxũxü̃ca̱x. 
Rü ngẽmaca̱x chanaxwa̱xe nax 
ngunetüxü̃ ícurüdaxü̃ nax namaxã nüxü̃ 
cuyarüxuxü̃ca̱x i nhaa chorü dexa. ¡Rü 
nhacuxü̃ tá nüxü̃!: “Rü ngẽma 
nhanagürü ya Cori ya Tupana: ‘¡Nüxü̃ 
inge̱x i chorü duü̃xü̃gü nax choxü̃ 
yacua̱xüü̃güxü̃ca̱x! 21 Erü ngẽxguma 
taxũtáma nüxü̃ quinge̱xgux, rü cuxca̱x 
rü curü ngü̃xẽẽruü̃ca̱x rü guxü̃ma i curü 
duü̃xü̃güca̱x rü tá murenügü ngẽ́ma 
chamugü. Rü ngẽmaãcü tá 
murenügümaxã nanapágü ya guxü̃ne ya 
Eyítuanecüã̱xgüpata. Rü woo i 
nhaxtüane rü tá ta murenügümaxã 
naxãanemare. 22 Notürü ngẽxguma 
petanüwa ngẽma ínguxgux, rü 
Gochéü̃anewa i chorü duü̃xü̃gü 
íxãchiü̃güxü̃wa rü taxũtáma ngẽmaãcü 
nangupetü. Erü ngẽ́ma rü bai tá i wüxi i 
murenü ingexmaxü̃ nax ngẽmaãcü nüxü̃ 
cucuáxü̃ca̱x nax chama ya Cori ya 
Tupana rü aixcuma naanearü yora 
chixĩxü̃. 23 Rü tá cuxü̃ chanawe̱x nax 
nüxü̃ chaxunetaxü̃ i ngẽma 
Iraéutanüxü̃gü rü tama i pexü̃. Rü moxü̃ 
tá nixĩ i ngẽmaãcü chanaxüxü̃’, 
nhanagürü cuxü̃ ya Tupana” 
—nhanagürü. 24 Rü yemaacü nanaxü ga 
Cori ya Tupana. Rü nhama wüxi ga 
caixanexü̃rüxü̃ Faraóũpatawa nangugü 
ga murenügü. Rü norü 
ngü̃xẽẽruü̃güpatawa rü ta rü guxü̃ma ga 
Eyítuanewa nangugü. Rü yema 
murenügü rü guxü̃wama nanachixexẽxẽ 
ga yema nachixü̃ane. 
…… 
28 Rü yexguma ga Faraóũ rü 
nhanagürü: —Tá pexü̃ chinge̱xgü nax 
perü Cori ya Tupanaca̱x peyadaixü̃ca̱x i 
pexü̃nagü. ¡Notürü taxũtáma 
yáxü̃waxüchi pexĩ! ¡Rü cha̱u̱xca̱x rü ta 
perü Tupanana pecagüe! —nhanagürü. 
29 Rü yexguma ga Moiché rü nanangãxü̃ 
rü nhanagürü: —Nhu̱xma nua ne 
chaxũxgu tátama nixĩ i Cori ya 
Tupanana chaca̱xü̃ nax moxü̃tama 
cuxna rü curü ngü̃xẽẽruü̃güna rü curü 
ÊXODO 8 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
86 
duü̃xü̃güna yaxĩgachixẽẽãxü̃ca̱x i ngẽma 
murenügü. Notürü tama tanaxwa̱xe i 
toxü̃ cuwomüxẽxẽ nax nüxna nax 
cunachu̱xuxü̃ i ngẽma Iraéutanüxü̃gü 
nax norü Cori ya Tupanaca̱x 
nadaiãxü̃ca̱x i naxü̃nagü —nhanagürü. 
30 Rü yexguma Faraóũpatawa 
ínaxũxguwena ga Moiché, rü Cori ya 
Tupanana naca nax yaxĩgachixü̃ca̱x ga 
murenü. 31 Rü nüma ga Cori ya Tupana 
rü nanaxü ga yema Moiché naxca̱x 
ica̱xaxü̃. Rü yema murenügü rü 
Faraóũna rü norü ngü̃xẽẽruü̃güna rü 
guxü̃ma ga norü duü̃xü̃güna 
nixĩgachitanü ga yema murenügü. 
32 Notürü nüma ga Faraóũ rü yemawena 
rü nanuama, rü tama nayange̱xgü ga 
Iraéutanüxü̃gü. 
 
Tupana rü Eyítuanecüã̱xarü 
naxü̃nagüca̱x daaweane ínanguxẽxẽ 
 
9
  
1 Rü yexguma ga Cori ya Tupana rü 
Moichéxü̃ nhanagürü: —¡Paxa 
Faraóũxü̃tawa naxũ, rü nüxü̃ nha: “Rü 
Cori ya Iraéutanüxü̃güarü Tupana, rü 
cuxca̱x nua namuga rü nhanagürü cuxü̃: 
‘Rü nüxü̃ inge̱x i ngẽma chorü duü̃xü̃gü 
nax choxü̃ yanacua̱xüü̃güxü̃ca̱x! 2-3 Erü 
ngẽxguma taxũtáma nüxü̃ quinge̱xgux 
rü cunachu̱xamagu, rü nüma ya Cori ya 
Tupana rü ngẽma nachitaxü̃wa 
ngẽxmagüxü̃ i cuxü̃nagüétügu tá 
nananguemaxẽxẽ i daaweane i poraxü̃. 
Rü nayue tá i muxü̃ma i cowarugü rü 
camérugü rü wocagü rü carnérugü. 
4 Notürü ya Cori ya Tupana rü taxũtáma 
guxãxü̃nawa nananguxẽxẽ i ngẽma 
daaweane, erü ngẽma Eyítuanecüã̱xarü 
naxü̃nagüxica tátama nayue, notürü 
ngẽma Iraéutanüxü̃arü naxü̃nagü rü 
taxũtáma nayue’ ” —nhanagürü. 5 Rü 
yexguma ga Cori ya Tupana rü 
Moichémaxã inaxuneta nax nhuxgu tá 
yixĩxü̃ i ngẽma, rü nhanagürü nüxü̃: 
—Chama rü moxü̃ tá nixĩ i chanaxüxü̃ 
—nhanagürü. 6 Rü yemaarü moxü̃ãcü rü 
Cori ya Tupana nanaxü ga yema. Rü 
muxü̃ma ga Eyítuanecüã̱xarü naxü̃nagü 
rü nayue. Notürü yema 
Iraéutanüxü̃güarü naxü̃nagü rü 
taxuxü̃ma nayue, rü bai ga wüxi. 7 Rü 
nüma ga Faraóũ rü norü duü̃xü̃güxü̃ 
namu nax íyadaugüãxü̃ca̱x rü aixcuma 
yixĩ nax taxuxü̃ma yuexü̃ ga 
Iraéutanüxü̃güarü naxü̃na. Rü woo 
yemaxü̃ nax nacuáxchigaxü̃, rü 
nanuama rü tama tüxü̃ ninge̱xgü ga 
guxema Iraéutanüxü̃gü. 
 
Tupana rü taixnamaxã duü̃xü̃güxü̃ 
rü naxü̃nagüxü̃ nida̱xawexẽxẽ 
8 Rü yexguma ga Cori ya Tupana rü 
nhanagürü nüxü̃ ga Moiché rü Aróũ: 
—¡Rü poũpǘxü̃wa wüxi ya cuxme̱xãcu 
ya tanimuca nayaxu, rü nhu̱xũchi cuma 
Pa Moichéx, rü Faraóũpe̱xewa 
nagünagüte̱xe ya yima tanimuca! 9 Rü 
ngẽmaãcü ya yima tanimuca rü tá 
narücaxi, rü guxü̃ma i Eyítuanewa tá 
nanguema. Rü ngẽmaãcü tá taixnagü 
naxü̃newa inarüyi i guxü̃ma i duü̃xü̃gü 
rü naxü̃nagü i Eyítuanewa ngẽxmagüxü̃ 
—nhanagürü. 10 Rü nüma ga Moiché rü 
Aróũ rü wüxi ga poũpǘxü̃wa tanimuca 
ne nanayauxte̱xegü, rü yemamaxã 
Faraóũxü̃tawa naxĩ. Rü yéma 
Faraóũpe̱xewa rü Moiché 
nanagünagüte̱xe ga guma tanimuca. Rü 
guxü̃ma ga duü̃xü̃gü rü naxü̃nagü rü 
taixnamaxã nixãxü̃neãchi. 11 Rü yema 
ÊXODO 8 
,  
9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
87 
Faraóũarü yuüxü̃gü rü taxucürüwama 
Moichépe̱xewa nayexmagü, yerü 
nümagü rü ta rü nitaixnaxü̃negü 
naxrüü̃tama ga yema togü ga 
Eyítuanecüã̱xgü. 12 Notürü nüma ga Cori 
ya Tupana rü nanayexrü ga Faraóũ nax 
nügütama nataiãchiarü maxü̃ã̱xẽẽxü̃ca̱x 
nax yemaacü tama Moiché rü Aróũga 
naxĩnüxü̃ca̱x, yema nüma ga Cori ya 
Tupana Moichémaxã nüxü̃ ixuxü̃rüxü̃. 
 
Tupana rü gáuxü̃ narüyixẽxẽ 
13 Rü yexguma ga Cori ya Tupana rü 
nhanagürü Moichéxü̃: —¡Moxü̃ 
pa̱xmamaxü̃chi írüda rü Faraóũmaxã 
nüxü̃ yarüxu, rü nha nüxü̃: “Rü Cori ya 
Iraéutanüxü̃güarü Tupana rü cuxca̱x 
nua namuga rü nhanagürü cuxü̃: ‘Rü 
nüxü̃ inge̱xgü i ngẽma chorü duü̃xü̃gü 
nax choxü̃ yanacua̱xüü̃güxü̃ca̱x! 
…… 
16 Rü nhu̱xmarüta cuxü̃ chamaxẽxẽ rü 
tama cuxü̃ chima̱x, erü cuxü̃ nüxü̃ 
chadauxẽẽchaü̃ nax nhuxãcü 
chaporaxüchixü̃. Erü chaugü nüxü̃ 
chacua̱xẽẽchaü̃ i guxü̃ma i duü̃xü̃gü i 
nhaa naanewa maxẽxü̃. 17 Notürü woo 
nax cuxü̃ chamaxẽẽxü̃, rü cuma rü tama 
icuxĩnüchaü̃ rü tama cuyange̱xgüchaü̃ i 
chorü duü̃xü̃gü. 18 Rü dücax, rü moxü̃ i 
nhama i oragu rü tá chanayixẽxẽ i gáuxü̃ 
ga taguma nhuxgu ngẽxgumarüxü̃ 
Eyítuanegu yixü̃. 19 Rü ngẽmaca̱x, rü 
name nixĩ nax ĩpatatüü̃gu 
cunachocuxẽẽxü̃ i guxü̃ma i curü 
duü̃xü̃gü rü cuxü̃nagü i düxétüwa 
ngẽxmagüxü̃. Erü ngẽxguma tá nayixgu i 
ngẽma gáuxü̃, rü tá nanadai i guxü̃ma i 
ngẽma duü̃xü̃gü rü naxü̃nagü i tama 
ĩpatatüü̃wa ngẽxmagüxü̃’ ” —nhanagürü. 
20 Rü nümaxü̃ ga yema Faraóũarü 
ngü̃xẽẽruü̃gü, rü naxca̱x namuü̃e ga yema 
Cori ya Tupanaarü ucu̱xẽ. Rü yemaca̱x 
ĩpatatüü̃gu tüxü̃ namugü ga norü 
duẽxẽgü rü naxü̃nagü. 21 Notürü nayexma 
ga togü ga nüxü̃́ nataxuraxü̃xü̃ma ga 
yema Cori ya Tupanaarü ore, rü yemaca̱x 
düxétüwa nanawogümare ga norü 
duü̃xü̃gü rü naxü̃nagü. 22 Rü yexguma ga 
Cori ya Tupana rü Moichéxü̃ nhanagürü: 
—¡Naxunagüchacüxü nax ngẽma gáuxü̃ 
rü guxü̃ma i Eyítuanegu nayiiixü̃ca̱x 
naétügu i duü̃xü̃gü rü naxü̃nagü rü 
nanetügü! —nhanagürü. 23 Rü Moiché 
naxunagüchacüxü, rü nüma ga Cori ya 
Tupana rü ínananguxẽxẽ ga duruane rü 
ãẽmacü rü gáuxü̃ ga yema naanewa. Rü 
yemaacü guxü̃ma ga Eyítuanewa narüyi 
ga gáuxü̃. 24 Rü yema gáuxü̃ rü guma 
ãẽmacügü rü tama ínayachaxãchi. Rü 
taguma nhuxgu yemaacü poraãcü gáuxü̃ 
narüyiiixü̃ ga Eyítuanewa ga nũxcüma. 
25 Rü yema gáuxü̃ rü poraãcü 
nanachixexẽxẽ ga guxü̃ma ga ta̱xacü ga 
Eyítuanewa yexmagüxü̃. Rü nanadai ga 
duü̃xü̃gü rü naxü̃nagü rü guxü̃ma ga 
nanetügü ga naanegüwa. Rü guxü̃ma ga 
naigü ga Eyítuanewa yexmagüxü̃, rü 
yema gáuxü̃maxã nabüü̃chacüxü. 26 Rü 
woo nax yema ngupetüxü̃ ga Eyítuanewa, 
notürü yema Iraéutanüxü̃ nawa 
yexmagüxü̃ ga naane ga Gochéü̃wa rü 
taxuxü̃ma ga gáuxü̃ yexma nayi rü bai ga 
wüxi. 
…… 
35 Notürü ga nüma ga Faraóũ, rü 
nanuama rü tama nayange̱xgü ga yema 
Iraéutanüxü̃gü, yema Cori ya Tupana 
Moichéwa nüxü̃ ixuxü̃rüxü̃. 
…… 
ÊXODO 9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
88 
 
Tupana rü Faraóũca̱x munügü 
ínangugüxẽxẽ 
 
10
  
3 Rü Moiché rü Aróũ rü 
Faraóũxü̃tawa naxĩ, rü 
nhanagürügü nüxü̃: —Cori ya 
Iraéutanüxü̃güarü Tupana rü cuxca̱x 
nua namuga rü nhanagürü cuxü̃: 
“¿Nhuxguxüratáta i nüxü̃ curüxoxü̃ nax 
choxna cugü quinuxuxü̃? ¡Rü yange̱xgü 
i chorü duü̃xü̃gü nax choxü̃ 
yanacua̱xüü̃güxü̃ca̱x!” nhanagürü. 
…… 
6 Rü ngẽma Tupanaarü poxcu nax 
munügü tá cuxca̱x ínangugüxẽẽxü̃ rü 
yima cuchiü̃ rü munümaxã tá nanapá. 
Rü ngẽxgumarüxü̃ tá ta i ngẽma curü 
ngü̃xẽẽruü̃güchiü̃gü rü munümaxã 
nanapágü rü guxü̃ma i 
Eyítuanecüã̱xchiü̃gü rü tá namaxã 
nanapágü. Rü ngẽma guxchaxü̃ i 
nhu̱xmax tá nüxü̃ cudauxü̃ rü cunatü rü 
nũxcümaxü̃güxe ya curü o̱xigü rü 
taguma nüxü̃ tadaugü rü nhu̱xmata 
nhama i ngunexü̃wa nangumare 
—nhanagürügü. Rü yema nhaxguwena 
rü nüma ga Moiché rü nadaueguãchi rü 
Faraóũchiü̃wa ínaxũxü̃. 7 Rü yexguma ga 
Faraóũarü ngü̃xẽẽruü̃gü rü 
nhanagürügü nüxü̃: —Pa Ãẽ̱xgacüx 
¿cuyadaxẽẽamatama i nhu̱xmax nax 
guxchaxü̃ nua tüxna naxãxü̃ i ngẽma 
yatü i Moiché? ¡Yange̱xgü i ngẽma 
duü̃xü̃gü nax norü Cori ya Tupanaxü̃ 
yanacua̱xüü̃güxü̃ca̱x! ¿Ẽ̱xna, nhu̱xmax 
rü ta tama nüxü̃ cudau i nhaa tórü 
naane i Eyítuane rü poraãcü nax 
nachixexü̃? —nhanagürügü. 8 Rü 
yexguma ga nüma ga Faraóũ rü 
wenaxarü Moichéca̱x rü Aróũca̱x 
nangema. Rü nhanagürü nüxü̃: —Marü 
name i perü Cori ya Tupanaxü̃ 
peyarücua̱xüxü̃gü. Notürü chanaxwa̱xe i 
chamaxã nüxü̃ pexu nax texégü tá tixĩxü̃ 
ya yíxema ngẽ́ma ĩxe —nhanagürü. 9 Rü 
yexguma ga Moiché rü nanangãxü̃ rü 
nhanagürü: —Rü ngẽ́ma tá taxĩ namaxã 
i guxü̃ma i torü buxü̃gü, rü torü 
yaxguã̱xgü, rü tonegü rü toxocügü rü 
torü carnérugü rü torü wocagü. Erü 
ngẽma tá taxüxü̃, rü wüxi i taxü̃ma i 
torü Coriarü cua̱xüxü̃chiga nixĩ 
—nhanagürü. 10 Notürü ga nüma ga 
Faraóũ rü nhanagürü nüxü̃: —Rü 
nango̱xochiama i ngẽma chixexü̃ i nagu 
perüxĩnüexü̃. ¿Ẽ̱xna pema nagu 
perüxĩnüegu rü perü Cori ya Tupana rü 
tá pexü̃ íyaxümücüxü̃? ¿Rü ẽ̱xna nagu 
perüxĩnüegu rü chama rü tá pexü̃ 
chinge̱xgüxü̃ nax perü buxü̃gümaxã 
ngẽ́ma pexĩxü̃ca̱x? 11 Rü dücax, rü 
taxũtáma ngẽmaãcü nixĩ. ¡Ẽcü, ngẽ́ma 
pexĩ ya guxãma i yatüxe i yáxe, rü perü 
Cori ya Tupanaxü̃ peyarücua̱xüxü̃gü! 
Erü ngẽma nixĩ i penaxwa̱xexü̃ 
—nhanagürü. Rü yexguma ga nüma ga 
Faraóũ rü norü duü̃xü̃güxü̃ namu nax 
nape̱xewa tüxü̃ ínawoxü̃xü̃ca̱x. 12 Notürü 
nüma ga Cori ya Tupana rü Moichéxü̃ 
nhanagürü: —¡Eyítuaneétügu 
nawéxme̱x nax ngẽmaãcü nua 
naxĩxü̃ca̱x i munügü! Rü ngẽma 
munügü rü tá nayawa i guxü̃ma i 
nanetü i nhaa nachixü̃anewa íyaxügüxü̃ 
nawena ga yema gáuxü̃ ga dauxü̃wa 
rüyixü̃ —nhanagürü. 13 Rü yexguma ga 
Moiché rü Eyítuaneétügu nawéxme̱x. Rü 
nüma ga Cori ya Tupana rü nanamu ga 
wüxi ga buanecü ga léstewaama ne ũcü 
ga guxü̃ ga chütaxü̃ rü ngunexü̃ yema 
ÊXODO 10 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
89 
nachixü̃aneétügu icuecü. Rü moxü̃ãcü 
rü guma buanecü ga léstewaama ne 
ũemacügu ínangugü ga munügü. 14 Rü 
yema munügü rü guxü̃wama 
nanapáxẽxẽ ga yema nachixü̃ane. Rü 
nũxcüma rü taguma yemaacü 
namuxũchi ga munü, rü tagutáma wena 
ngẽxgumarüxü̃ nixĩ. 15 Rü ga nhaxtüane 
rü munümaxã nanapá, rü marü 
taxucürüwa nhaxtüanegu tadau, yerü 
namuxũchi. Rü nayawa ga guxü̃ma ga 
nanetü rü norü o ga íyaxügüxü̃ nawena 
ga yema gáuxü̃ ga dauxü̃wa rüyixü̃. Rü 
nataxuma ga nanetü ga ngextá ãátüxü̃ 
ga guxü̃ma ga Eyítuanewa, rü bai ga 
naanewa rü bai ga naixnecüwa. 
…… 
20 Notürü nüma ga Cori ya Tupana rü 
nanayexrü ga Faraóũ nax nügütama 
nataiãchiarü maxü̃ã̱xẽẽxü̃ca̱x nax 
yemaacü tama yangéãxü̃ca̱x ga yema 
Iraéutanüxü̃gü. 
 
Tupana rü Faraóũca̱x waanexü̃ 
ínanguxẽxẽ 
21 Rü yexguma ga Cori ya Tupana rü 
Moichéxü̃ nhanagürü: 
—¡Nawe̱xnagüchacüxü nax guxü̃ma i 
Eyítuanewa nawaanexü̃ca̱x! —nhanagürü. 
22 Rü nüma ga Moiché rü 
nawe̱xnagüchacüxü rü poraãcü nawaane 
ga guxü̃ma ga Eyítuanewa. 23 Rü 
tamaepü̱x ga ngunexü̃ rü taxúema 
tümamücüxü̃ tadau, rü taxúema 
tümachicawa tixũgachi. Notürü yema 
Iraéutanüxü̃güpatagüwa rü guxü̃wama 
nangóone. 24 Rü nüma ga Faraóũ rü norü 
duü̃xü̃güxü̃ namu nax Moichéca̱x 
yacagüxü̃ca̱x, rü nhanagürü: —¡Ẽcü Cori 
ya Tupanaxü̃ peyarücua̱xüxü̃gü, rü 
ípeyagagü ta i pexacügü! ¡Notürü i ngẽma 
perü carnérugü rü perü wocagü rü nua 
penawogü! —nhanagürü. 25 Notürü nüma 
ga Moiché nanangãxü̃ rü nhanagürü nüxü̃: 
—Notürü nüma ya Cori ya Tupana 
nanaxwa̱xe nax toxü̃ cuyagagüxẽẽxü̃ i 
ngẽma toxü̃na nax ngẽmatanüwa ta 
timáxü̃ca̱x rü tayaguxü̃ca̱x rü ngẽmamaxã 
nüxü̃ ticua̱xüü̃güxü̃ca̱x. 26 Rü ngẽmaca̱x i 
ngẽma toxü̃nagü rü tá ítayagagü. Rü bai i 
wüxi i toxü̃na tá nua nayaxü, erü 
ngẽmatanüwa tá tayadexechi i nhuxre 
nax ngẽmamaxã nüxü̃ ticua̱xüü̃güxü̃ca̱x 
ya torü Cori ya Tupana. Rü nhu̱xmax nax 
taũta ngẽma ínachianexü̃wa tangugüxü̃, 
rü tama nüxü̃ tacua̱x nax 
ngexü̃rüüxü̃maxã tá nüxü̃ ticua̱xüü̃güxü̃ 
ya torü Cori ya Tupana —nhanagürü. 
27 Notürü nüma ga Cori ya Tupana rü 
nanayexrü ga Faraóũ nax nügütama 
nataiãchiarü maxü̃ã̱xẽẽxü̃ca̱x nax 
yemaacü tama yangexgüaxü̃ca̱x ga yema 
Iraéutanüxü̃gü. 28 Rü yemaétüwa ga 
Faraóũ, rü Moichéxü̃ nhanagürü: 
—¡Ínaxũxũ i nua, rü mea cugüna nadau 
nax tama wena nua chauxü̃tawa 
cuxũxü̃ca̱x! Erü ngẽxguma wena 
chauxü̃tawa cuxũxgu rü tá cuyu 
—nhanagürü. 29 Rü nüma ga Moiché 
nanangãxü̃ rü nhanagürü: —Marü mea 
nüxü̃ quixu. Rü aixcuma tagutáma wena 
nua cuxü̃tawa íchayadau —nhanagürü. 
…… 
 
Tupana nanaxunagü rü tá 
 
nayue i Eyítuanecüã̱xgü 
 
nanegü ga nüxíra buexü̃ 
 
11
  
4-5 Notürü naxü̃pa ga nax 
ínaxũxũxü̃ ga Faraóũpatawa ga 
Moiché rü Faraóũxü̃ nhanagürü: —Cori 
ÊXODO 10 
,  
11 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
90 
ya Tupana rü nhanagürü cuxü̃: “Yixcü 
ngãxü̃cüxü rü guxü̃táma i Eyítuanegu 
tá chixũgüchigü. Rü ngẽxguma rü tá 
nayu i ngẽma nane i nüxíraxü̃xü̃ i 
wüxichigü i Eyítuanecüã̱xpatawa. Rü 
cumax, Pa Faraóũx, rü cune ya 
nüxíraxü̃cüwa tá inaxügü rü nhu̱xmax 
tá ta ngẽma nge i ngẽ́ma ta̱xmarecü 
ngĩne ya nüxíraxü̃cüwa nangu. Rü 
ngẽxgumarüxü̃ tá ta nayue i guxü̃ma i 
naxü̃naxacügü i yatüxü̃ i nüxíraxü̃güxü̃. 
6 Rü guxü̃watáma i Eyítuanewa i 
duü̃xü̃gü rü tá naxauxe erü ngúxü̃ 
ningegü. Rü nũxcüma rü taguma 
yemaacü ngúxü̃ ningegü ga duü̃xü̃gü, 
rü tagutáma wenaxarü nhuxgu 
nangexma”, nhanagürü ga Cori ya 
Tupana. 7 Notürü ngẽma Iraéutanüxü̃ 
nawa ngẽxmagüxü̃ i naane rü 
taxuxü̃ma i ngẽma chixexü̃ nawa 
nangu. Rü natanüwa rü tá 
nachianemare, rü woo i airugü rü 
taxuxü̃táma narüngúxtanüxü̃. Rü 
ngẽmaãcü, Pa Faraóũx, rü tá nüxü̃ 
pecua̱x nax yimá Cori ya Tupana nüxü̃ 
naxunetaxü̃ i ngẽma Iraéutanüxü̃gü rü 
tama i pexü̃. 8 Rü nhu̱xũchi guxü̃ma i 
nhaa curü ngü̃xẽẽruü̃gü rü chauxü̃tawa 
tá naxĩ. Rü düxwa chape̱xegu 
nacaxã́pü̱xügüãcüma tá choxna nacagü, 
rü nhanagürügü tá: “¡Rü ípechoxü̃ i 
nua namaxã i guxü̃ma i cutanüxü̃gü!” 
nhanagürügü tá. Rü naxü̃pa i ngẽma, 
rü taxũtáma nua chixũgachi 
—nhanagürü ga Moiché. Rü yexguma 
nüma ga Moiché rü nanuãcüma 
Faraóũpe̱xewa ínaxũxũ. 9 Rü yemawena 
ga Cori ya Tupana rü Moichéxü̃ 
nhanagürü: —Nüma i Faraóũ rü 
taxũtáma pega naxĩnü, rü ngẽmaca̱x i 
nua Eyítuanewa rü yexeraãcü tá 
chanaxü i ta̱xacü i taguma nüxü̃ idauxü̃ 
—nhanagürü. 
…… 
 
Üpetüchiga 
 
12
  
1 Rü nüma ga Cori ya Tupana rü 
Moichémaxã rü Aróũmaxã 
nidexa ga Eyítuanewa, rü nhanagürü: 
2 —Rü daa tauemacü ya taunecü 
namaxã ixügücü, rü yimá rü gucüma ya 
tauemacüarü yexera tá nixĩ nax nagu 
choxü̃ pecua̱xüü̃güxü̃. 3 ¡Rü guxü̃ma i 
Iraéutanüxü̃gümaxã nüxü̃ pexu, rü 
nhapegürü tá nüxü̃: “Doma tauemacügu 
rü norü 10 i ngunexü̃gu, rü Tupana 
nanaxwa̱xe i wüxíechigü i pema rü 
peyama̱x i wüxi i carnéru rüe̱xna wüxi i 
bóyixacü i wüxichigü ya ĩpatawa! 4 Rü 
ngẽxguma wüxi ya ĩpatacüã̱x i duü̃xü̃gü 
rü noxretama yixĩxgu rü tama nüxü̃́ 
nagu̱xgux i ngẽma carnéruxacü, rü 
name nixĩ i namücü i nüxna 
ngaicamaxü̃na naxu nax ngẽmamaxã 
wüxigu nangõ̱xgüaxü̃ca̱x. Rü name nixĩ 
i duxü̃xü̃güe̱xpü̱xgu inanachexü̃gü nax 
wüxichigü mea nüxü̃́ yanguxü̃ca̱x i 
guxü̃ma i ngẽma nüxna naxuxü̃. 
5 Notürü ngẽma naxü̃na rü chanaxwa̱xe 
nax nayatüxü̃ rü wüxi ya taunecü nüxü̃́ 
ngẽxmaxü̃ rü taxuwama nachixexü̃. Rü 
name nax wüxi i carnéruxacü rüe̱xna 
wüxi i bóyixacü nax yixĩxü̃. 6 Rü namaxã 
tá penguxü̃ nhu̱xmatáta dama ya 
tauemacüarü 14 i ngunexü̃wa nangu. 
Rü ngẽma ngunexü̃arü yáuanecü rü 
guxãma i pemax i Iraéutanüxü̃gü rü 
wüxichigü tá peyama̱x i ngẽma pexü̃na. 
7 Rü tá penayaxu ya nagü i ngẽma 
naxü̃na. Rü yimá nagümaxã tá 
ÊXODO 11 
,  
12 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
91 
ípenachaegu i perü ĩã̱xcüwawa i 
wüxichigü ya yima ĩ ya nawa 
penangṍxü̃ne i ngẽma naxü̃na. 8 Rü 
ngẽma chütaxü̃gu tá penangõ̱xgü i 
namachi i iguxü̃ ya maxẽ ya üxücümaxã 
aéxü̃xü̃. Rü namaxã tá penaxüxbüxü i 
poũ i ngearü pu̱xẽẽruü̃ã́xü̃. 9 ¡Rü bai i 
íxraxü̃ i ngẽma namachi rü tá 
ngáxüraxü̃ rüe̱xna muxraxü̃ tá pengṍxü̃! 
¡Rü guxü̃ma i namachi rü naeru rü 
naparagü rü naxü̃nütagü, rü ípenagu! 
10 ¡Rü taxuxü̃táma ípeyaxüxẽxẽ i perü 
moxü̃ãcüruxü̃! Rü ngẽxguma chi 
íyaxüxgu i ngẽma namachi rü name i 
noxtacüma peyagu. 11 Rü tá peyange ya 
perü naixmena̱xã, rü meama 
penga̱xãẽgüãcüma rü 
pichapatuã̱xgüãcüma tá pepaxaãxẽ nax 
penangõ̱xgüxü̃ i ngẽma namachi. Rü 
ngẽma chütaxü̃ rü Coriarü Üpetüchiga 
tá nixĩ i naéga. 12 Erü chama rü ngẽma 
chütaxü̃ rü nua Eyítuanewa tá 
chaxüpetü. Rü wüxichigü ya 
Eyítuanecüã̱xarü ĩpatawa tá chayama̱x 
ya yimá nüxíraxü̃cü ya nanegü rü 
nüxíraxü̃xü̃ i naxü̃naxacügü i yatüxü̃. Rü 
tá ngẽma Eyítuanecüã̱xgüxü̃ nüxü̃ 
chadauxẽxẽ nax ngẽma namaxã 
natupanaã́xü̃ rü yangearü poraã́xü̃ nax 
naétüwa nachogüxü̃. Erü chamatama ya 
Tupana nixĩ i chanaxueguxü̃ i ngẽma 
chaxüxü̃. 13 Notürü ngẽxguma yimá 
nagümaxã ípeyachaegugügu i perü 
ĩã̱xcüwa, rü ngẽmawa tá nüxü̃ chacua̱x 
nax aixcuma chauga pexĩnüexü̃. Rü 
ngẽxguma nüxü̃ chada̱xgu ya yimá nagü 
i perü ĩã̱xwa, rü tá nüxü̃ chaxüpetümare 
rü taxũtáma chayama̱x ya yimá 
nüxíraxü̃cü ya pene i ngẽxguma 
chanapoxcuegu i ngẽma Eyítuanecüã̱x i 
duü̃xü̃gü. 14 Rü pema rü guxcüma ya 
taunecügu tá penaxüchiga i ngẽma 
ngunexü̃ nax ngẽmaãcü nüxna 
pecua̱xãchiexü̃ca̱x i ngẽma chütaxü̃ i 
nagu chanadaixü̃ i nüxíraxü̃güxü̃ i 
nanegü i Eyítuanecüã̱xgü. 15 Rü ngẽma 
Üpetüchiga rü 7 i ngunexü̃ tá 
penaxüchiga. Rü guxü̃ma i ngẽma 7 i 
ngunexü̃gu rü poũ i ngearü 
pu̱xẽẽruü̃ã́xü̃xicatama tá pengõ̱xgü. Rü 
ngẽmaca̱x i guxü̃ma i ngẽma 7 i 
ngunexü̃gu rü tama penaxwa̱xe nax 
pepatawa pexü̃́ nangexmaxü̃ i ngẽma 
poũarü pu̱xẽẽruxü̃. Rü yíxema poũ i 
pu̱xẽẽruü̃ã́xü̃ ngṍxe i ngẽma 7 i 
ngunexü̃gu rü yíxema rü tá petanüwa 
tüxü̃ ípeta̱xüchi”, nhanagürü ga Cori ya 
Tupana. 
…… 
21 Rü yexguma ga Moiché rü naxca̱x 
nangema ga guxü̃ma ga yema 
Iraéutanüxü̃güarü ãẽ̱xgacügü, rü 
nhanagürü nüxü̃: 
…… 
25 —Rü ngẽxguma nawa pengugügu i 
ngẽma naane i Cori ya Tupana pexna 
ãxchaü̃xü̃ ga yema pemaxã 
inaxunetaxü̃rüxü̃, rü pema rü tá 
guxcüma ya taunecügu penaxüchiga i 
ngẽma Üpetüchiga. 26-27 Rü ngẽxguma 
pexacügü tá pexna caxgu rü ta̱xacüchiga 
nax yixĩxü̃ i ngẽma pexüchigaxü̃, rü 
pema rü tá penangãxü̃, rü nhaperügügü 
tá: “Rü nhaa naxü̃na rü tayama̱x naxca̱x 
i Cori ya Tupanaarü Üpetüchiga nax 
ngẽmaãcü nüxü̃ icua̱xüü̃güxü̃ca̱x. Rü 
yexguma nadaia̱xgu ga Eyítuanecüã̱x 
nanegü ga nüxíraxü̃güxü̃, rü nüxü̃ 
naxüpetümare ga yema Iraéutanüxü̃ 
nanegü ga Eyítuanewa yexmagüxü̃, rü 
ÊXODO 12 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
92 
taxuxü̃ma nima̱x. Rü yemaacü ga 
tatanüxü̃ rü taxúema tayu” 
—nhanagürü ga Moiché. Rü yexguma 
ga yema Iraéutanüxü̃güarü ãẽ̱xgacügü 
rü nhaxtüanegu nanangücuchigü, rü 
Cori ya Tupanaxü̃ nicua̱xüxü̃gü. 28 Rü 
nhu̱xũchi ínixĩ, rü nanaxü ga yema Cori 
ya Tupana Moichémaxã rü Aróũmaxã 
nüxü̃ ixuxü̃rüxü̃. 
 
Nayue ga Eyítuanecüã̱x nanegü ga 
nüxíraxü̃güxü̃ 
29 Rü meama ngãxü̃cüxü, rü nüma ga 
Cori ya Tupana rü norü orearü 
ngeruü̃xü̃ namu nax wüxichigü ga 
Eyítuanecüã̱xgüpatawa nadaiãxü̃ca̱x ga 
nanegü ga nüxíraxü̃güxü̃. Rü 
yexgumarüxü̃ ta ga Eyítuanecüã̱xarü 
ãẽ̱xgacü ga Faraóũ nane ga nüxíraxü̃cü 
rü nayama̱x, rü woo naxü̃naxacügü ga 
iyatüxü̃ ga nüxíraxü̃xü̃, rü nanadai. 30 Rü 
nüma ga Faraóũ rü norü ngü̃xẽẽruü̃gü 
rü guxü̃ma i Eyítuanecüã̱xgü rü 
ínarüdagü ga yema chütaxü̃gu. Rü 
poraãcü aita naxüe rü naxauxe ga 
guxü̃ma ga Eyítuanewa, yerü guxü̃nema 
ga Eyítuanecüã̱xpatawa rü nayu ga 
wüxi. 31 Rü yematama chütaxü̃gu rü 
nüma ga Faraóũ rü Moichéca̱x rü 
Aróũca̱x nangema, rü nhanagürü nüxü̃: 
—¡Ípechoxü̃ i nua natanüwa i nhaa 
chorü duü̃xü̃gü! ¡Rü nüxü̃ 
peyarücua̱xüxü̃gü ya yimá perü Cori ya 
Tupana, ngẽma pema nagu 
perüxĩnüexü̃rüxü̃! 32 ¡Rü ẽcü peyagagü i 
perü carnérugü rü perü wocagü ngẽma 
penaxwa̱xerüxü̃! ¡Rü ípechoxü̃ i nua! 
¡Rü perü Tupanana cha̱u̱xca̱x pecagüe! 
—nhanagürü. 33 Rü nüma ga 
Eyítuanecüã̱xgü rü Iraéutanüxü̃güxü̃ 
nipaxagü nax Eyítuanewa 
ínachoxü̃xü̃ca̱x, yerü nügügu narüxĩnüe 
nax guxü̃táma yuexü̃. 34 Rü nümagü ga 
yema Iraéutanüxü̃ rü nanayauxcharagü 
ga yema poũchara ga ngearü 
pu̱xẽẽruü̃ã́xü̃. Rü guxü̃nema ga norü 
tauxtamaxã naxchirugu nananuquegü rü 
nügüãtügu nayanagü. 35 Rü nhu̱xũchi 
yema Eyítuanecüã̱xgüxü̃tawa naxca̱x 
ínacagü ga naxchirugü rü norü 
nga̱xãẽruü̃gü ga úirunaxca̱x rü 
diẽrumünaxca̱x. 36 Rü nüma ga Cori ya 
Tupana rü yema Eyítuanecüã̱xgüaxü̃́ 
nanatauxchaxẽxẽ nax norü 
ngúchaü̃maxã yema Iraéutanüxü̃güna 
naxãgüãxü̃ca̱x ga yema nüxna naxca̱x 
nacagüxü̃. Rü yemaacü ga yema 
Iraéutanüxü̃gü rü nayana ga yema 
Eyítuanecüã̱xarü yemaxü̃gü. 
 
Eyítuanewa ínachoxü̃ ga 
Iraéutanüxü̃gü 
37 Rü Rãmechéwa ínachoxü̃ ga yema 
Iraéutanüxü̃gü, rü Chucóchiwa naxĩ. Rü 
600,000 ga yatügü ga churarawa imexü̃ 
nayexmagü. Rü naétüwa nayexmagü ga 
ngexü̃gü rü buxü̃gü ga tama ixugüxü̃. 
38 Rü nawe narüxĩ ga muxü̃ma ga togü ga 
duü̃xü̃gü, rü nayagagü ta ga norü 
carnérugü rü wocagü. 39 Rü yema nax 
nangechicagüxü̃gagu rü taxucürüwama 
norü õnata̱a̱x namexẽẽgü, yerü ga 
Eyítuanecüã̱xgü rü nachixü̃anewa chixri 
ínanawoxü̃. Rü yemaca̱x poũ ga ngearü 
pu̱xẽẽruü̃ã́xü̃ naxügü nawa ga norü 
poũchara ga ngearü pu̱xẽẽruü̃ã́xü̃ ga 
Eyítuanewa yangegüxü̃. 40 Rü 430 ga 
taunecü nixĩ ga Eyítuanewa 
nayexmagüxü̃ ga Iraéutanüxü̃gü. 41 Rü 
yematama ngunexü̃ ga nagu 430 ga 
ÊXODO 12 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
93 
taunecüwa nax nanguxü̃gu nixĩ ga yema 
nachixü̃anewa ínachoxü̃xü̃ ga guxü̃ma ga 
Cori ya Tupanaarü duü̃xü̃gü ga 
Iraéutanüxü̃gü. 42 Rü nüma ga Cori ya 
Tupana rü yema chütaxü̃xü̃ naxuneta nax 
ínamuxü̃ãxü̃ca̱x ga norü duü̃xü̃gü ga 
Eyítuanewa. Rü yemaca̱x nanaxwa̱xe nax 
gucü ya taunecügu naxüchigagüaxü̃ca̱x 
ega nawa nanguuxü̃gu i ngẽma ngunexü̃, 
nax yemaacü nüxna nacua̱xãchiexü̃ca̱x 
ga nhuxãcü Cori ya Tupana 
ínanguxü̃xẽẽ̱xü̃ ga Eyítuanewa. 
 
Nhuxãcü tá nanaxüchiga i 
Üpetüchiga 
43 Rü nüma ga Cori ya Tupana rü 
Moichémaxã rü Aróũmaxã nidexa rü 
nhanagürü: —Nhu̱xma rü tá pemaxã 
nüxü̃ chixu i nhuxãcü tá penaxüchiga i 
Üpetüchiga. Rü tama name i ngẽma 
duü̃xü̃gü i tama Iraéutanüxü̃ ixĩgüxü̃ rü 
nax nangṍõxü̃ i ngẽma naxü̃na i cha̱u̱xca̱x 
imáxü̃. 44 Notürü ngẽma perü duü̃xü̃ i 
diẽrumaxã naxca̱x petaxexü̃ rü nhu̱xũchi 
marü íwíecha̱xmüü̃pe̱xechiraü̃xü̃, rü 
marü name i nanangõ̱x i ngẽma naxü̃na. 
45 Notürü ngẽma to i nachixü̃anecüã̱x i 
duü̃xü̃ i petanügu naxũanexü̃ rüe̱xna 
petanüwa puracǘxü̃ diẽruca̱x, rü 
taxuacüma nanangõ̱x i ngẽma naxü̃na i 
cha̱u̱xca̱x pemáxü̃. 46 Rü ngẽma naxü̃na i 
cha̱u̱xca̱x pimáxü̃ rü penaxwa̱xe i 
wüxichigü ya ĩpatawa penangõ̱x. ¡Rü 
taxũtáma ĩpatawa ípenangexechi rü bai i 
íxraxü̃ i namachi, rü taxũtáma 
peyapuxẽxẽ ya naxchina̱xã! 47 Rü 
ngẽmaãcü tá penaxüchiga i guxü̃ma i 
pema ya Iraéutanüxü̃gü —nhanagürü ga 
Cori ya Tupana. 
…… 
 
Tupana rü wüxi ga caixanexü̃gu rü 
üxüxemagu ínayaxümücü ga 
Iraéutanüxü̃gü 
 
13
  
17 Rü yexguma Faraóũ yema 
Iraéutanüxü̃güxü̃ inge̱xgux, rü 
Tupana rü tama yema nama ga 
Firitéutanüxü̃güarü naanewa daxü̃gu 
nayagagü, woo yema nax yixĩxü̃ ga 
nama ga we̱xwa Canaã́anewa daxü̃. 
Yerü nüma ga Tupana rü nagu narüxĩnü 
ga yema Iraéutanüxü̃gü rü chi yema 
Firitéutanüxü̃gümaxã nügü nadaixgu, rü 
ngürüãchi yemaca̱x Eyítuaneca̱x 
nawoegu. 18 Rü yemaca̱x ga Tupana rü 
yema nama ga Már ga 
Dauchiüxü̃anacügu idaxü̃guama namaxã 
ínayaxüegu nhu̱xmata yema 
ínachianexü̃wa nachopetü. Rü nüma ga 
Iraéutanüxü̃gü rü nhama churaragürüxü̃ 
meama nichima ga yexguma 
Eyítuanewa ínachoxü̱̃xgu. 19 Rü nüma ga 
Moiché rü nayana ga Yúchechina̱xãgü, 
yerü Yúche rü naeneegüna naxãga ga 
nax yanaãxü̃ca̱x ga naxchina̱xãgü ga 
yexguma tá Eyítuanewa ínachoxü̱̃xgu. 
Yerü nüma ga Yúche rü nayaxõ nax 
Tupana rü aixcuma tá ínanguxü̃xẽẽ̱xü̃ 
ga yema Iraéutanüxü̃gü ga Eyítuanewa. 
20 Rü nüma ga Iraéutanüxü̃gü rü 
Chucóchiwa inaxĩãchi, rü Etáũgu 
nayapegü ga ngextá yema chianexü̃ 
íxügüxü̃wa. 21 Rü ngunecü rü nüma ga 
Tupana rü wüxi ga caixanexü̃gu yema 
Iraéutanüxü̃güxü̃ ínixümücü rü 
nape̱xegu nixũema ga nüxü̃ nax 
nacua̱xgüxü̃ca̱x ga ngextá tá nax naxĩxü̃. 
Rü chütacü rü Tupana rü wüxi ga 
üxüemagu nayaxümücü nax 
nangóonexü̃ca̱x. Rü yemaacü nüxü̃́ 
ÊXODO 12 
,  
13 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
94 
natauxcha ga ngunecü rü chütacü nax 
inaxĩxü̃. 22 Rü yema caixanexü̃ rü 
nape̱xegu nixũema ga ngunecü, rü yema 
üxüema rü nayabáixmaü̃ ga chütacü. 
…… 
 
Már ga Dauchiüxü̃wa nichoü̃ ga 
Iraéutanüxü̃gü 
 
14
  
5 Rü nüma ga Eyítuanearü 
ãẽ̱xgacü rü nüxü̃ naxĩnüchiga 
nax yema Iraéutanüxü̃gü rü marü 
naxĩgüxü̃. Rü yemaca̱x ga nüma ga 
Faraóũ rü norü ngü̃xẽẽruü̃gü rü 
naxüchicüxüarü ĩnüã̱xgü, rü 
nhanagürügü nügümaxã: —¿Tü̱xcüü̃ 
nüxü̃ inge̱xgüxü̃ i ngẽma Iraéutanüxü̃gü 
nax ngẽmaãcü taxúema tüxü̃́ 
puracüexü̃ca̱x i nhu̱xmax? 
—nhanagürügü. 6 Rü yemaca̱x ga Faraóũ 
rü yexgumatama norü duü̃xü̃güxü̃ namu 
nax namexẽẽãxü̃ca̱x ga naweü̃ ga daiwa 
namaxã naxũxü̃ne. Rü ínayagagü ga 
guxü̃ma ga norü churaragü. 7 Rü 
nanamexẽxẽ ta ga 600 ga norü 
churaragüweü̃ ga daiwa mexü̃ne. Rü 
naétü nayexma ga norü churaragüarü 
ãẽ̱xgacügüweü̃ ga guxü̃ma ga 
Eyítuanewa ne ĩxü̃ne. 8 Rü woo nüma ga 
Faraóũ nüxü̃ nax nadauxü̃ ga nhuxãcü 
Tupanaarü poramaxã ínachoxü̃xü̃ ga 
Iraéutanüxü̃, notürü tama inaxĩnüchaü̃ 
rü yema Iraéutanüxü̃we ningẽchigüama. 
Yerü ga Tupana rü nanayexrü nax 
yemagu naxĩnüxü̃ca̱x ga Faraóũ. 9 Rü 
nümagü ga Eyítuanecüã̱xgü rü guxü̃ma 
ga norü churaragümaxã rü 
naweü̃gümaxã rü norü cowarugümaxã 
inaxĩãchi nax nawe nangẽgüxü̃ ga yema 
Iraéutanüxü̃gü. Rü Már ga 
Dauchiüxü̃cutügu nüxü̃ inayangaugü ga 
yema íyapegüxü̃gu ga Piaróchiarü 
ngaicamagu ga Baachefóü̃arü 
to̱xma̱xtagu. 10 Rü yexguma yema 
Iraéutanüxü̃gü rü yáxü̃gu nüxü̃ 
nadaugügu ga Faraóũ rü norü 
churaragü, rü norü cowarugü ga yéma 
ne naxĩxü̃, rü poraãcü namuü̃e. Rü Cori 
ya Tupanana nacagü nax nüxü̃ 
nangü̃xẽẽxü̃ca̱x. 11 Rü yexguma ga yema 
duü̃xü̃gü rü Moichéxü̃ nhanagürügü: 
—¿Tü̱xcüü̃ nua ínachianexü̃wa toxü̃ 
cugagü nax nuxã tayuexü̃ca̱x? ¿Ẽ̱xna 
cuxca̱x rü Eyítuanewa rü tama ningu i 
tauque nax ngexta tata̱xgüxü̃ca̱x? ¿Rü 
tü̱xcüü̃ ngexü̃ tomaxã cuwagü? ¿Rü 
tü̱xcüü̃ Eyítuanewa toxü̃ ícugaxü̃? 12 Rü 
yema nixĩ ga cumaxã nüxü̃ tixugüexü̃ ga 
Eyítuanewa ga yexguma nhatagügu: 
“Rü nüétama ega Eyítuanecüã̱xaxü̃́ 
tapuracüegu”. Rü narümemae toxü̃́ nax 
norü puracütanüxü̃ nax tixĩgüxü̃ rü 
tama nuxã ínachianexü̃gu nax 
tayuemarexü̃ —nhanagürügü. 13 Rü 
yexguma ga Moiché rü nanangãxü̃ rü 
nhanagürü nüxü̃: —¡Taxuca̱xma 
pemuü̃e! ¡Rü mea iperüchomare rü 
naxca̱x perüdaunü nax nhuxãcü pexü̃ tá 
nax ínapoxü̃xü̃ ya Cori ya Tupana! Erü 
ngẽma Eyítuanecüã̱xgü i nhu̱xmax nüxü̃ 
pedauxü̃, rü tagutáma wena nüxü̃ 
pedaugü. 14 ¡Rü pema rü taxuca̱xma 
pexoégaãẽgü! Erü nüma ya Cori ya 
Tupana rü tá pexü̃ ínapoxü̃ 
—nhanagürü. 15 Rü yexguma ga Cori ya 
Tupana rü Moichéxü̃ nhanagürü: 
—¿Tü̱xcüü̃ chorü ngü̃xẽẽca̱x ícuca? ¡Rü 
marütama nax cuyumüxẽxü̃! ¡Rü cü 
namu i ngẽma Iraéutanüxü̃gü rü 
inaxĩama̱x! 16 ¡Rü cuma rü nayaxu ya 
curü naixmena̱xã, rü márchiüétügu 
ÊXODO 13 
,  
14 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
95 
nawe̱x! Rü ngẽma márchixü rü tá 
nügüna nixĩgachichixü nax ngẽmaãcü 
ngẽma Iraéutanüxü̃gü rü paanexü̃wa 
nax yachoü̃xü̃ca̱x. 17 Rü chama rü tá 
chanangexrü i ngẽma Eyítuanecüã̱xgü 
nax tama pega naxĩnüexü̃ca̱x rü pewe 
yangẽxü̃tanüxü̃ca̱x. Rü ngẽmaãcü tá 
chanango̱xẽxẽ i chorü pora. Rü pema tá 
nüxü̃ pedau i ngẽma namaxã ngupetüxü̃ 
i Faraóũ, rü guxü̃ma i norü churaragü i 
nacutümaxã ĩmarexü̃, rü ngẽma norü 
churaragü i cowaruétügu ĩxü̃, rü ngẽma 
norü churaragü i cowaru itúgüxü̃ i 
cárugu ĩxü̃. 18 Rü ngẽxguma 
Faraóũpe̱xewa rü guxü̃ma i ngẽma norü 
churaragüpe̱xewa chaugü chawe̱xgu nax 
nhuxãcü chaporaxü̃, rü nüma i 
Eyítuanecüã̱xgü rü tá nüxü̃ 
nicua̱xãchitanü nax aixcuma Cori ya 
Tupana chixĩxü̃ —nhanagürü. 19 Rü 
yexgumatama ga yema Tupanaarü 
duü̃xü̃ ga dauxü̃cüã̱x rü yema caixanexü̃ 
ga noxri Iraéutanüxü̃pe̱xegu 
ixĩxü̃tanüchiréxü̃ rü nixĩgachitanü rü 
wixweama naxãgü. 20 Rü yemaacü ga 
yema caixanexü̃ rü Eyítuanecüã̱xgü rü 
Iraéutanüxü̃güarü ngãxü̃machate̱xewa 
nixüãchi. Rü yema Eyítuanecüã̱xgüca̱x 
rü nanaxẽanexẽxẽ notürü 
Iraéutanüxü̃güca̱x rü nanangóonexẽxẽ. 
Rü yemaca̱x nixĩ ga Eyítuanecüã̱xgü ga 
taxucürüwama Iraéutanüxü̃güxü̃ 
iyangaugüxü̃ ga yema chütaxü̃gu. 21 Rü 
yexguma ga Moiché rü már-étügu 
nawe̱xchacüxü. Rü nüma ga Cori ya 
Tupana rü yema chütaxü̃gu rü 
inanaxǘxẽxẽ ga wüxi ga poracü ga 
buanecü ga léstewaama ne ũcü 
nhu̱xmata yangunexü̃mare. Rü yemaacü 
ga yema már rü taxregu 
niyauxyexü̃chixü. Rü yemaacü nixĩ ga 
Cori ya Tupana ga 
yapayechitamaxẽẽãxü̃ ga már. 22 Rü 
yemaacü paanexü̃wa nichoü̃ ga 
Iraéutanüxü̃gü, yerü taxregu 
niyauxyexü̃chixü ga dexá. Rü 
naxmachate̱xewa nichoü̃, rü nhama 
wüxi i ta̱xacü i ãxtapǘxü̃rüxü̃ nixĩgü ga 
norü tügünecüwawa rü norü 
to̱xwecüwawa ga dexá. 23 Rü guxü̃ma ga 
churaragü ga icowaruã́xü̃ rü yema 
churaragü ga cowaru itúgüxü̃ i cárugu 
ĩxü̃ rü Iraéutanüxü̃güwe nangẽgü 
nhu̱xmata yema már-arü ngãxü̃tüwa 
nangugü. 24 Notürü yexguma marü 
ngunetüxü̃wa nanguxgu, rü nüma ga 
Cori ya Tupana rü yema caixanexü̃ ga 
üxüemarüxü̃ ixĩxü̃wa 
Eyítuanecüã̱xgüarü churaragüxü̃ 
nadawenü. Rü nanatoõxẽgü nax 
nügümaxãtama nanuexü̃ca̱x. 25 Rü yema 
norü cárugü ga cowaru itúgüxü̃ rü 
ínayichícugü, rü ngechícuãcü 
nhaxtüanegu nitúgümare. Rü yemaca̱x 
nhanagürügü: —¡Ngĩxã tibuxmü i nua! 
Erü Tupana rü naétüwa ínayuxu i 
ngẽma Iraéutanüxü̃gü rü tamaxã nanu i 
yixema —nhanagürügü. 26 Rü yexguma 
marü guxü̃ma ga Iraéutanüxü̃gü 
inguü̃gu, rü Tupana rü Moichéxü̃ 
nhanagürü: —¡Ẽcü ngẽma már-arü 
dexáétügu nawe̱xchacüxü nax ngẽma 
dexá rü nügüna wena naxũxü̃chiüxü̃ca̱x 
rü ngẽmaãcü ngẽxma nayi̱xü̃ca̱x i 
ngẽma Eyítuanecüã̱xgü namaxã i norü 
cárugü rü norü cowarugü! —nhanagürü. 
27 Rü nüma ga Moiché rü yema Tupana 
namaxã nüxü̃ ixuxü̃ãcüma nanaxü. Rü 
már-arü dexáétügu naxuchacüxü rü 
yemaca̱x ga moxü̃ãcü nax yangunexü̃ rü 
ÊXODO 14 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
96 
nügüna naxũxü̃chixü ga dexá. Rü 
yemacha̱xwa nügü ínibuxmüchaü̃ ga 
Eyítuanecüã̱xgü. Notürü yexguma nügü 
íyabuxmü̱xgux, rü már-arü dexámaxã 
narübuxmüama, rü yexma nayi. Rü 
yemaacü Tupana yexma márgu 
nanayixẽxẽ ga yema Eyítuanecüã̱xgü. 
28 Rü yexma nayi ta ga norü cárugü, rü 
norü churaragü ga icowaruã́xü̃, rü 
guxü̃ma ga yema churaragü ga ichoü̃xü̃ 
ga yema márwa nax Iraéutanüxü̃güwe 
nangẽgüxü̃ca̱x. Rü guxü̃ma ga yemagü 
rü yexma nayue rü taxuxü̃ma ínayaxü 
ga yexguma nügüna naxĩxgu ga yema 
márchixü. 
…… 
 
15
  
1 Rü yexguma ga Moiché rü 
yema Iraéutanüxü̃gü rü Cori ya 
Tupanaxü̃ nicua̱xüxü̃gü namaxã ga nhaa 
wiyae rü nhanagürügü: “Chama rü tá 
chawiyae rü nüxü̃ chicua̱xüxü̃ ya Cori 
erü nüxü̃ narüporamae i tórü uanügü rü 
ngẽmaca̱x márgu nanayixẽxẽ i ngẽma 
churaragü rü norü cowarugü. 2 Corixü̃ 
nax chicua̱xüüxü̃ca̱x nixĩ i chawiyaexü̃ 
erü nüma nixĩ i choxü̃ naporaxẽẽxü̃ rü 
choxü̃ namaxẽẽxü̃. Rü nüma nixĩ i chorü 
Tupana yixĩxü̃ rü ngẽmaca̱x 
guxü̃gutáma nüxü̃ chicua̱xüxü̃echa. Rü 
nüma rü chaunatüarü Tupana nixĩ, rü 
ngẽmaca̱x guxü̃gutáma chanataxẽxẽ. 
…… 
11 Pa Chorü Cori ya Tupanax, rü 
ngẽma duü̃xü̃gü namaxã 
tupanaã́xü̃tanüwa rü nataxuma i ta̱xacü 
i cumaxã wüxiguxü̃. Rü nataxuma i 
ta̱xacü i cuxrüxü̃ üünexü̃ rü nüxü̃ 
cua̱xüchixü̃. Erü taxucürüwama togü 
nanaxü i ngẽma taxü̃ i mexü̃gü i toxca̱x 
cuxüxü̃. Rü ngẽmaca̱x name nax cuxü̃ 
ticua̱xüü̃güxü̃. 12 Rü icunawe̱x ga curü 
pora rü yemaca̱x torü uanügüétügu 
nayagoxü̃chixü ga dexá nhama 
waixümü ínagagüxü̃rüxü̃. 13 Rü ngẽma 
toxü̃ nax cungechaü̃xü̃gagu mea tomaxã 
icucua̱x nax Eyítuanecüã̱xgüme̱xẽwa 
toxü̃ ícunguxü̃xẽẽ̱xü̃. Rü curü poramaxã 
tá toxü̃ quigagü nawa i ngẽma naane i 
mexü̃ i tomaxã icuxunetaxü̃”, 
nhanagürü ga norü wiyaewa. 
…… 
 
Dexá i üxchiüxü̃chiga 
22 Moiché rü yema 
Iraéutanüxü̃gümaxã yema Már ga 
Dauchiüxü̃na nixĩgachi rü nachica ga 
chianexü̃ i Chúrgu ãégaxü̃wa naxĩ. Rü 
tamaepü̱x ga ngunexü̃ inaxĩ rü tama 
dexáxü̃ inayangaugü. 23 Rü yexguma 
Márawa nangugügu, rü yexma dexáxü̃ 
inayangaugü notürü taxucürüwama 
nawa naxaxegü yerü naxüxchiü. Rü 
yemaca̱x nixĩ ga Máragu naxüégagüãxü̃ 
ga yema nachica. (Rü yema naéga rü 
Naxüxü nhaxü̃chiga nixĩ.) 24 Rü nüma ga 
duü̃xü̃gü rü chixri Moichéchigagu 
nidexagü rü nüxna nacagüe: 
—¿Ta̱xacüwa tá itaxaxegüxü̃? 
—nhanagürügü. 25 Rü yexguma ga 
Moiché rü Cori ya Tupanaarü 
ngü̃xẽẽca̱x ínaca. Rü nüma ga Tupana 
rü Moichéxü̃ nanawe̱x ga wüxi ga 
naixacü ga metanüxü̃. Rü nüma ga 
Moiché rü nanawoochi ga yema naixacü 
rü natüchiüwa nanatáe. Rü yemamaxã 
nüxü̃́ inayarüxo ga nax naxüxchiüxü̃ ga 
dexá. Rü yéma nixĩ ga Tupana ga 
Iraéutanüxü̃güxü̃ naxüxü̃ rü nüxna 
naxããxü̃ ga norü mugü nax yemaacü tá 
mea naxca̱x namaxẽxü̃ca̱x. 26 Rü Tupana 
ÊXODO 14 
,  
15 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
97 
rü nhanagürü nüxü̃: —Ngẽxguma chi 
ipexĩnüegu i ngẽma pemaxã nüxü̃ 
chixuxü̃, rü penaxü̱xgu i ngẽma namaxã 
chataãxẽxü̃, rü naga pexĩnüegu i ngẽma 
chorü ucu̱xẽgü, rü peyanguxẽẽ̱xgu i 
ngẽma mugü, rü taxuxü̃táma núma 
pexca̱x chanamu i ngẽma daaweanegü 
ga Eyítuanecüã̱xgüca̱x yéma chamuxü̃. 
Erü chama nixĩ i perü Cori ya Tupana i 
pexü̃ charümexẽẽxü̃ chixĩxü̃ 
—nhanagürü. 27 Rü yemawena rü wüxi 
ga nachica ga Elíwa nangugü. Rü yéma 
nayexma ga 12 ga puchu rü 70 ga moru. 
Rü yexma dexáxü̃tagu napegü. 
 
Õna ga Tupana duü̃xü̃güna ãxü̃ 
 
16
  
1 Rü guxü̃ma ga Iraéutanüxü̃gü 
rü inaxĩãchi ga Elíwa. Rü yema 
chianexü̃ ga Chĩ́gu ãégaxü̃wa nangugü. 
Rü ngẽma chianexü̃ i Chĩ́, rü Elí rü 
ma̱xpǘne ya Chinaímachate̱xewa 
nangexma. Rü yexguma yéma 
nangugügu rü marü wüxi ya 
tauemacüarü ngãxü̃ ningegü ga 
Eyítuanewa nax ínachoxü̃xü̃. 2 Rü yema 
nachica ga chianexü̃ i Chĩ́wa nixĩ ga 
guxü̃ma ga yema duü̃xü̃gü rü 
Moichémaxã rü Aróũmaxã wena 
nanuexü̃. 3 Rü nhanagürügü nüxü̃: 
—Narümemae chi nixĩ ga Cori ya 
Tupana rü noxtacüma Eyítuanegu toxü̃ 
nadaixü̃. Yéma rü buetaregü ga 
namachimaxã ixããcugücütanüwa 
tarütogü rü meama tachibüe, notürü 
pema rü nua ínachianexü̃wa toxü̃ 
pegagü nax taiyamaxã nuxã toxü̃ 
pedaixü̃ca̱x —nhanagürügü. 4 Rü 
yexguma ga Cori ya Tupana rü 
Moichéxü̃ nhanagürü: —Nhu̱xma rü tá 
chanaxü nax õna naxca̱x charüyi̱xẽẽxü̃ i 
dauxü̃guxü̃ i naanewa. Rü nüma i 
duü̃xü̃gü rü wüxichigü i ngunexü̃gu rü 
tá nawa naxĩĩxü̃ nax nayauxgüãxü̃ca̱x i 
ngẽma wüxi i ngunexü̃ca̱x inguxü̃. Rü 
ngẽmawa tá nüxü̃ chaxü i ngẽma 
duü̃xü̃gü ngoxi chauga naxĩnüe rüe̱xna 
tama —nhanagürü. 
…… 
8 Rü yexguma ga nüma ga Moiché rü 
yema duü̃xü̃gümaxã nidexa rü nhanagürü 
nüxü̃: —Rü yicü yáuanecü rü Cori ya 
Tupana rü tá pexna nanaxã i namachi 
nax penangṍxü̃ca̱x, rü pa̱xmama rü tá 
pexna nanaxã i muxü̃táma i poũ, erü 
nüma ya Tupana rü pexü̃ naxĩnü nax 
nachigagu chixri pidexagüxü̃. ¿Rü texégü 
tixĩgü i tomax? Pema rü tama tochiga 
nixĩ i chixri pidexagüxü̃, notürü Cori ya 
Tupanachiga nixĩ —nhanagürü. 
…… 
23 Rü nüma ga Moiché rü namaxã 
nüxü̃ nixu rü nhanagürü: —Cori ya 
Tupana rü tüxü̃ namu nax irüngü̃exü̃ i 
moxü̃arü ngunexü̃gu. Notürü ngẽma nax 
irüngü̃exü̃ rü naguxicatama 
irüxĩnüexü̃ca̱x nixĩ. Rü ngẽmaca̱x name 
nixĩ i nhu̱xmatama penaxü i ngẽma 
pewemü i pexüxchaü̃xü̃ rü penamuxra i 
ngẽma perü õna i pemuxrachaü̃xü̃, rü 
namaxã penguxü̃gü i guxü̃ma i ngẽma 
pexü̃́ íyaxüxü̃ perü moxü̃ãcüruxü̃ 
—nhanagürü. 24 Rü yema Moiché 
namaxã nüxü̃ ixuxü̃rüü̃ãcü nanaxügü. 
Rü namaxã nanguxü̃gü ga yema norü 
õna ga íyaxügüxü̃ norü moxü̃ãcüruxü̃. 
Rü yemaacü tama nüxü̃́ niyixe rü tama 
nüxü̃́ nixõxmiã̱x ga yema norü õnagü. 
…… 
31 Rü nüma ga Iraéutanüxü̃gü rü 
manámaxã nanaxugü ga yema õna ga 
ÊXODO 15 
,  
16 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
98 
nadexü̃. (Rü ngẽma naéga rü “¿Ta̱xacü 
nixĩ i nhaa?” nhaxü̃chiga nixĩ.) Rü yema 
maná rü nhama chicuriachirerüxü̃ nixĩ 
notürü nacho̱x, rü naaca rü nhama poũ i 
beruremaxã ããcaxü̃rüxü̃ nixĩ. 
…… 
35 Rü 40 ga taunecü nixĩ ga 
Iraéutanüxü̃gü ga manámaxã 
naxãwemügüxü̃ nhu̱xmata naane ga 
Canaã́wa nangugü. 
…… 
 
Dexá ga nutawa 
nagoxü̃chiüxü̃chiga 
 
17
  
1 Rü guxü̃ma ga Iraéutanüxü̃gü 
rü ínachoxü̃ nawa ga yema 
nachica ga chianexü̃ ga Chĩ́gu ãégaxü̃, 
rü meama inaxĩ yema Cori ya Tupana 
namaxã nüxü̃ ixuxü̃rüxü̃. Rü yemawena 
rü wüxi ga nachica ga Refiyíü̃wa 
nangugü rü yexma napegü. Notürü 
yéma rü nataxuma ga dexá nax duü̃xü̃gü 
nawa axegüxü̃ca̱x. 2 Rü yemaca̱x 
Moichémaxã narüxutagagü rü 
nhanagürügü: —¡Ẽcü toxü̃ ixaxegüxẽxẽ i 
nhu̱xmax! —nhanagürügü. Rü yexguma 
ga Moiché rü nanangãxü̃ rü nhanagürü: 
—¿Tü̱xcüü̃ chamaxã perüxutagagü? ¿Rü 
tü̱xcüü̃ Tupanaxü̃ pexügü? —nhanagürü. 
3 Notürü nüma ga duü̃xü̃gü rü nita̱xawae 
rü yemaca̱x Moichémaxã 
narüxutagagüama rü nhanagürügü: 
—¿Tü̱xcüü̃ ga toxü̃ ícugaxü̃xü̃ ga 
Eyítuanewa? ¿Ẽ̱xna ta̱xawamaxã toxü̃ 
cudaixü̃ca̱x wüxigu tümamaxã ya 
toxocügü rü toxü̃nagü? —nhanagürügü. 
4 Rü yexguma ga Moiché rü nayumüxẽ 
rü Tupanaxü̃ nhanagürü: —¿Ta̱xacü tá 
chaxüxü̃ namaxã i nhaa duü̃xü̃gü? Erü 
marü íxraxü̃ nataxu nax nutamaxã 
choxü̃ yama̱xgüxü̃ —nhanagürü. 5 Rü 
nüma ga Cori ya Tupana rü nanangãxü̃ 
rü nhanagürü: —¡Ẽcü inachi rü 
duü̃xü̃güpe̱xegu ixũ namaxã i nhuxre i 
ngẽma Iraéutanüxü̃güarü ãẽ̱xgacügü! 
¡Rü yange ta ya yima curü naixmena̱xã 
ga namaxã márchiüwa cunacua̱i̱xcane, 
rü inaxũãchi namaxã i ngẽma duü̃xü̃gü! 
6 Rü chama rü tá yima ma̱xpǘne ya 
Orébigu ãéganewa cuxü̃ charüngu̱xẽxẽ 
yima ma̱xpǘnetapü̱xwa. Rü yima 
ma̱xpǘnetapü̱xwa tá cunacua̱i̱xca rü 
ngẽ́ma tá nanagoxü̃chixü i dexá nax 
duü̃xü̃gü nawa axegüxü̃ca̱x 
—nhanagürü. Rü nüma ga Moiché rü 
yema Tupana nüxü̃ ixuxü̃ãcü nanaxü 
nape̱xewa ga yema Iraéutanüxü̃güarü 
ãẽ̱xgacügü. 7 Rü yema nachica rü 
Meribágu nanaxüéga, yerü ga 
Iraéutanüxü̃gü rü yema nachicawa 
Moichémaxã narüxutagagü. Rü to ga 
naéga ga nagu naxüégagüãxü̃ nixĩ ga 
Mácha, yerü yéma nixĩ ga Tupanaxü̃ 
naxügüxü̃ ga yexguma nhagügu: “¿Ẽ̱xna 
nanuxmaxü̃ yixĩxü̃ ya Tupana rü ẽ̱xna 
taxucüma i nua tatanüwa?” nhagügu. 
 
Amaréchitanüxü̃gümaxã nügü 
nadai ga Iraéutanüxü̃gü 
8 Rü yema Amaréchitanüxü̃gü rü yema 
nachica ga Refiyíü̃gu ãégaxü̃wa naxĩ nax 
Iraéutanüxü̃gümaxã nügü nadaixü̃ca̱x. 
9 Rü yemaca̱x nüma ga Moiché rü 
Yuchuéxü̃ nhanagürü: —¡Yadexechi i 
nhuxre i yatügü rü nhu̱xũchi inaxũãchi 
nax namaxã pegü pedaixü̃ca̱x i ngẽma 
Amaréchitanüxü̃gü! Rü chamax i moxü̃ rü 
tá ma̱xpǘnetape̱xewa changexma namaxã 
ya yima naixmena̱xã ya Tupana norü pora 
nawa ngo̱xexéne —nhanagürü. 10 Rü 
ÊXODO 16 
,  
17 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
99 
nüma ga Yuchué rü nanaxü ga yema 
Moiché namaxã nüxü̃ ixuxü̃. Rü inaxũãchi 
nax nügü namaxã nadaixü̃ca̱x ga yema 
Amaréchitanüxü̃gü. Rü yoxni ga Moiché 
rü Aróũ rü Úr rü ma̱xpǘnetape̱xegu 
naxĩgü. 11 Rü yexguma Moiché 
unagüchacüügu rü Iraéutanüxü̃gü nixĩ ga 
rüporamaegüxü̃ ga daiwa, notürü 
yexguma naxuechacüügu rü 
Amaréchitanüxü̃gü nixĩ ga 
rüporamaegüxü̃. 12 Notürü nüma ga 
Moiché rü nipachacüxü rü yemaca̱x wüxi 
ga nuta nanayauxgü nax gumawa 
natoxü̃ca̱x. Rü nhu̱xũchi ga Aróũ rü Úr rü 
nanangenagüchacüügü rü wüxichacüüwa 
naxǘ ga wüxi rü norü naichacüüwa naxǘ 
ga to. Rü yemaacü ga Moiché rü taguma 
narüxuechacüxü nhu̱xmata 
yanaxücumare ga üa̱xcü. 13 Rü nüma ga 
Yuchué rü Amaréchitanüxü̃güarü 
churaragüxü̃ narüporamae, rü taramaxã 
nanadai. 14 Rü yemawena ga Cori ya 
Tupana rü nhanagürü Moichéxü̃: 
—Chanaxwa̱xe i wüxi i poperagu 
cunaxümatü i nhaa daichiga nax 
guxü̃guma ngẽmawa duü̃xü̃gü nüxna 
cua̱xãchiexü̃ca̱x. ¡Rü namaxã nüxü̃ ixu ya 
Yuchué nax chama rü tá ichayanaxoxẽẽxü̃ 
i ngẽma Amaréchitanüxü̃gü! 
—nhanagürü. 15 Rü nüma ga Moiché rü 
yexma nanaxü ga wüxi ga ãmarearü 
guchicaxü̃ rü “Cori ya Tupana rü chorü 
cua̱xruxü̃ nixĩ” nhaxü̃gu nanaxüéga. 
…… 
 
Iraéutanüxü̃gü rü Ma̱xpǘne ga 
Chinaíwa nangugü 
 
19
  
1,2 Rü yema Iraéutanüxü̃gü rü 
yexguma Eyítuanewa 
ínachoxü̃gu rü düxwa Refiyíü̃wa 
nangugü rü yexma nayapegü. Rü yéma 
inaxĩãchi rü ma̱xpǘne ga Chinaíarü 
chianexü̃wa nangugü. (Rü yima 
ma̱xpǘne rü Orébigu rü ta naxãéga.) Rü 
yexguma rü marü tamaepü̱x ga 
tauemacü ningegü nax Eyítuanewa 
ínachoxü̃xü̃. Rü guma ma̱xpǘnearü 
to̱xma̱xtagu napegü. 3 Rü guma 
ma̱xpǘnegu nixĩ ga naxĩnagüxü̃ ga 
Moiché nax yexma Tupanamaxã nügü 
nangaugüxü̃ca̱x. Rü guma ma̱xpǘnewa 
nixĩ ga Moichémaxã yadexaxü̃ rü nhaxü̃ 
nüxü̃: —¡Rü nhaatama orexü̃ namaxã 
ixu i ngẽma Iraéutanüxü̃gü i 
Yacútanüxü̃gü!: 4 “Rü pema rü marü 
nüxü̃ pedau ga yema Eyítuanecüã̱xmaxã 
chaxüxü̃ rü nhuxãcü chaugüxü̃tawa 
pexü̃ chagagüxü̃ nhama wüxi i ĩyü i mea 
naxacü tüxü̃ igaxü̃rüxü̃. 5 Rü ngẽxguma 
aixcuma guxü̃wama chauga pexĩnüegu 
rü peyanguxẽẽ̱xgu i ngẽma pemaxã 
ichaxügaxü̃, rü guxü̃ma i 
nachixü̃anetanüwa rü tá pexü̃ama nixĩ 
icharüngü̃xẽẽxü̃, erü guxü̃ma i nhaa 
naane rü choxrü nixĩ. 6 Rü pema tá nixĩ i 
chorü orearü uruü̃gü i chape̱xewa 
duü̃xü̃güétüwa pidexagüxü̃, rü wüxi i 
chorü duü̃xü̃gü i chaugaxicatama 
ixĩnüexü̃ tá pexĩgü.” Rü guxü̃ma i nhaa 
cumaxã nüxü̃ chixuxü̃ rü ¡namaxã nüxü̃ 
ixu i ngẽma Iraéutanüxü̃gü! 
—nhanagürü. 7 Rü nüma ga Moiché rü 
natáegu nawa ga guma ma̱xpǘne rü 
nanangutaque̱xexẽxẽ ga yema 
Iraéutanüxü̃güarü ãẽ̱xgacügü. Rü 
namaxã nüxü̃ nixu ga guxü̃ma ga yema 
ore ga Tupana namaxã nüxü̃ ixuxü̃. 8 Rü 
yexguma ga yema Iraéutanüxü̃gü rü 
wüxigu Moichéxü̃ nangãxü̃gü rü 
nhanagürügü: —Tá tayanguxẽxẽ i 
ÊXODO 17,   
19 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
100 
guxü̃ma i ngẽma Cori ya Tupana toxü̃ 
muxü̃ —nhanagürügü. Rü nüma ga 
Moiché rü Tupanamaxã nüxü̃ narüxu ga 
yema Iraéutanüxü̃güarü ngãxü̃. 9 Rü 
nüma ga Cori ya Tupana rü nhanagürü 
Moichéxü̃: —Dücax, cumaxã nüxü̃ 
chixu, rü wüxi i caixanexü̃ i 
pamüemaxü̃wa tá chaugü cuxü̃ chawe̱x 
nax ngẽmaãcü i ngẽma duü̃xü̃gü rü 
choxü̃ nax naxĩnüexü̃ca̱x nax cumaxã 
chidexaxü̃ rü ngẽmaãcü guxü̃guma cuxü̃́ 
yaxõgüaxü̃ca̱x —nhanagürü. Rü nüma 
ga Moiché rü wenaxarü Cori ya 
Tupanamaxã nüxü̃ nixu ga yema 
duü̃xü̃güarü ngãxü̃. 10 Rü nüma ga Cori 
ya Tupana rü nhanagürü Moichéxü̃: 
—¡Ẽcü, namaxã nüxü̃ yarüxu i ngẽma 
duü̃xü̃gü nax nügü yamexẽẽgüxü̃ca̱x i 
nhu̱xmax rü moxü̃ nax ngẽmaãcü choxü̃ 
yacua̱xüü̃güxü̃ca̱x! Rü name i nügü 
niyauxgüchirugü. 11 Rü ẽcü nügü 
namexẽẽgü naxca̱x i pa̱xmaacüarü 
ngunexü̃, erü ngẽma ngunexü̃gu tá nixĩ i 
ícharüxĩxü̃ nagu ya yima ma̱xpǘne ya 
Chinaí nape̱xewa i guxü̃ma i ngẽma 
duü̃xü̃gü. 12 ¡Rü inaxǘ i cua̱xruü̃gü i 
norü guxü̃cüwawa ya yima ma̱xpǘne 
nax tama nachopetüxü̃ca̱x i duü̃xü̃gü! 
¡Rü namaxã nüxü̃ ixu nax tama nagu 
naxĩgüxü̃ ya yima ma̱xpǘne, rü bai tá ta 
nüxna nangaicamagüxü̃! Erü guxãma ya 
yíxema nüxna ngaicamaxe rü tá tayu. 
13 Rü yíxema ma̱xpǘnegu ĩnagüamáxe rü 
taxúetáma tüxü̃ pingṍgü, notürü 
nutagümaxã rü würagümaxã tá nixĩ i 
tüxü̃ pima̱xgüxü̃. Rü nüétama nixĩ ega 
wüxi i duü̃xü̃ yixĩgu rüe̱xna wüxi i 
naxü̃na yixĩgu, rü taxũtáma 
penamaxẽxẽ. Notürü nüma i duü̃xü̃gü 
rü ngẽxguma marü nüxü̃ naxĩnüegu nax 
yacueãxü̃ i carnéruchatacu̱xre, rü marü 
name nax yima ma̱xpǘneca̱x naxĩxü̃ 
—nhanagürü. 14 Rü nüma ga Moiché rü 
ínarüxĩ nawa ga guma ma̱xpǘne nax 
duü̃xü̃güxü̃ yaxucu̱xẽgüxü̃ca̱x nax 
nhuxãcü Tupanaxü̃ yacua̱xüü̃güxü̃ca̱x. 
Rü nüma ga duü̃xü̃gü rü nügü 
niyauxchirugü. 15 Rü nüma ga Moiché rü 
nhanagürü nüxü̃: —¡Pegü pimexẽẽgü 
naxca̱x i pa̱xmaacüarü ngunexü̃! ¡Rü 
naxü̃pa i ngẽma rü taxũtáma 
pexma̱xmaxã pemaxẽ! —nhanagürü. 
16 Rü yexguma noxri yangunegu ga 
pa̱xmaacüarü ngunexü̃gu rü 
naxãẽmacüane rü niduruane. Rü wüxi 
ga caixanexü̃ ga pamüemaxü̃ guma 
ma̱xpǘneétügu ínarüxĩ. Rü wüxi ga 
tagaxü̃ ga nacornétagaraxü̃xü̃ yéma 
inanaxũ, rü yexguma yemaxü̃ naxĩnüegu 
ga duü̃xü̃gü rü muü̃maxã nidu̱xru̱xe. 
17 Rü yemawena rü nüma ga Moiché rü 
yéma ínapegüxü̃wa duü̃xü̃gümaxã 
ínaxũxũ nax Tupanaxü̃ íyadaugüxü̃ca̱x. 
Rü guma ma̱xpǘnepechinüwa 
nayachaxãchitanü. 18 Rü guxü̃wama ga 
guma ma̱xpǘne ga Chinaí rü narücaxi 
yerü Tupana rü üxüemamaxã yexma 
ínarüxĩ. Rü yema caxixü̃ rü nhama wüxi 
ga üxüemarüxü̃ nixĩ. Rü yexgumatama 
ga guma ma̱xpǘne rü poraãcü 
nixĩã̱xcüxü. 19 Rü yema naga ga 
nacornétagaraü̃xü̃ rü yexeraãcü 
nitagachigü. Rü nüma ga Moiché rü 
Tupanamaxã nidexa, rü nüma ga 
Tupana rü nanangãxü̃. Rü yema naga ga 
Tupana rü nhama duruanexü̃rüxü̃ nixĩ. 
20 Rü nüma ga Cori ya Tupana rü 
yexeraãcü ma̱xpǘne ga Chinaítape̱xegu 
nixĩ ga ínaxĩxü̃, rü yéma Moichéca̱x 
naca nax naxü̃tagu naxĩnagüxü̃ca̱x. Rü 
ÊXODO 19 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
101 
nüma ga Moiché rü yexma naxĩnagü. 
21 Rü Cori ya Tupana rü nhanagürü 
nüxü̃: —¡Ẽcü írüxĩ rü namaxã nüxü̃ ixu i 
duü̃xü̃gü nax tama nawa 
nachopetüxü̃ca̱x i ngẽma cua̱xruxü̃ i 
pexüxü̃! Rü tama chanaxwa̱xe nax nagu 
naxĩnüexü̃ nax choxü̃ nadaugüxü̃, erü 
ngẽxguma choxü̃ nadaugügu rü tá 
nayue. 22 Rü woo i ngẽma 
chacherdótegü i chape̱xewa 
duü̃xü̃güétüwa chogügüxü̃ rü 
nanaxwa̱xegü i nügü namexẽẽgü nax 
tama natanüwa rü ta chanadaixü̃ca̱x 
—nhanagürü. 23 Rü nüma ga Moiché rü 
Cori ya Tupanaxü̃ nangãxü̃ rü 
nhanagürü: —Ngẽma duü̃xü̃gü rü 
taxũtáma nagu naxĩgüama ya daa 
ma̱xpǘne ya Chinaí, erü cuma toxü̃ 
cumu nax tayapoxyeanexü̃ nax tama 
nachopetüxü̃ca̱x i duü̃xü̃gü, rü nhu̱xũchi 
tomaxã nüxü̃ quixu rü daa ma̱xpǘne nax 
naxüünexü̃ —nhanagürü. 24 Notürü 
nüma ga Cori ya Tupana rü nhanagürü: 
—¡Ẽcü írüxĩ rü nhu̱xũchi Aróũmaxã 
naxĩnagü! Notürü ngẽma chacherdótegü 
rü ngẽma duü̃xü̃gü rü tama chanaxwa̱xe 
i nüxü̃ nachopetü i ngẽma cua̱xruü̃gü 
nax chauxü̃tawa naxĩxü̃ca̱x, erü tá 
ngürüãchi natanüwa rü tá chanadai 
—nhanagürü. 25 Rü nüma ga Moiché rü 
ínarüxĩ rü yema Iraéutanüxü̃gümaxã 
nüxü̃ nixu ga yema Tupana namaxã 
nüxü̃ ixuxü̃. 
 
Ngẽma 10 i Tupanaarü mugüchiga 
 
20
  
1 Rü nüma ga Tupana rü nidexa 
rü nüxü̃ nixu ga guxü̃ma ga 
nhaa mugü rü nhanagürü: 2 —Chama 
nixĩ i curü Tupana ga Eyítuanewa cuxü̃ 
íchanguxuchixẽẽxü̃, naxme̱xwa ga 
Eyítuanecüã̱xgü ga nüxü̃́ 
cupuracümarexü̃. 3 Rü nhu̱xmax nax 
curü Tupana chixĩxü̃, rü tama 
chanaxwa̱xe i chaupe̱xewa ta̱xacürü 
ucaxü̃maremaxã cutupanaã̱x. 4 ¡Rü 
taxuxü̃táma i ta̱xacü cugüca̱x 
cuxüxchicüna̱xã nax ngẽmamaxã 
cutupanaã́xü̃ca̱x, rü bai i ta̱xacü i 
dauxü̃guxü̃ i naanewa nüxü̃ cudauxü̃, rü 
bai i ta̱xacü i nhama i naanewa 
ngẽxmaxü̃, rü bai i ta̱xacü i márwa 
ngẽxmaxü̃ tá cuxüxchicüna̱xã nax 
ngẽmamaxã cutupanaã́xü̃ca̱x! 5 ¡Rü 
taxũtáma ta̱xacürü naxchicüna̱xãpe̱xegu 
cucaxã́pü̱xü rü nüxü̃ quicua̱xüxü̃! Erü 
chama ya curü Cori ya Tupana ya 
poracü rü poraãcü cuxü̃ chinuxü̃, rü 
ngẽmaca̱x tümaarü chixexü̃ca̱x tá tüxü̃ 
chapoxcu ya yíxema chauxchi aixe, rü 
nhu̱xmata tümaxacügüwa, rü 
tümataagüwa chananguxẽxẽ i ngẽma 
poxcu. 6 Notürü ya yíxema choxü̃ 
ngechaü̃güxe rü naga ĩnüexe i ngẽma 
chorü mugü, rü tüxü̃ changechaü̃, rü tá 
nüxü̃ changechaü̃ i tümataagü ega woo 
1,000 e̱xpü̱xcüna yamuxgu. 7 ¡Rü 
taxũtáma chauéga cunaxuxuchi ega 
ta̱xacürü chixexü̃ cuxü̱xgux! Erü chama 
ya curü Cori ya Tupana rü taxũtáma 
tüxü̃ chaxüpetümare nax tüxü̃ 
chapoxcuxü̃ ya yíxema chauégamaxã 
tügü ipoxü̃netaxe ega ta̱xacürü chixexü̃ 
taxü̱xgu. 8 ¡Rü nüxna nacua̱xãchi i 
ngẽma ngü̃xchigaarü ngunexü̃ nax 
cha̱u̱xca̱xicatama nax 
ícunaxüxüchixü̃ca̱x! 9 Rü 6 i ngunexü̃gu 
tá nixĩ i cunaxüxü̃ i guxü̃ma i curü 
puracü i cuxüxchaü̃xü̃. 10 Notürü ngẽma 
norü 7 i ngunexü̃gu rü tá icurüngü̃ rü 
nagu tá choxü̃ quicua̱xüxü̃. ¡Rü 
ÊXODO 19 
,  
20 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
102 
taxuxü̃táma ta̱xacürü puracü nagu cuxü 
i ngẽma ngunexü̃, rü woo cunegü, rü 
woo cuxacügü, rü woo curü 
puracütanüxü̃gü, rü woo cuxü̃taxü̃gü, rü 
woo cuxü̃nagü rü woo i ngẽma duü̃xü̃ i 
to i nachixü̃anecüã̱x i cuxü̃tawa 
ngẽxmaxü̃! 11 Yerü chama i Cori ya 
Tupana rü 6 ga ngunexü̃gu nixĩ ga 
chanaxüxü̃ ga dauxü̃guxü̃ ga naane, rü 
nhama ga naane rü taxü̃ ga már, rü 
guxü̃ma i ta̱xacü i nawa ngẽxmagüxü̃. 
Rü nhu̱xũchi icharüngü̃ ga norü 7 ga 
ngunexü̃gu. Rü yemaca̱x mexü̃ namaxã 
chaxuegu ga yema ngunexü̃, rü cuxna 
chanachu̱xu nax nagu cupuracüxü̃. 
12 ¡Rü tüxü̃ nangechaxü̃ ya cunatü rü cué 
nax ngẽmaãcü namáxü̃ca̱x i curü maxü̃ i 
nhaa naane i chama i Cori ya Tupana 
cuxna chaxãxü̃wa! 13 ¡Rü taxũtáma 
cumáeta! 14 ¡Rü cuma nax cuxãxmagüxü̃ 
rü cuxãtegüxü̃ rü taxũtáma cugüechita 
nai i nge rüe̱xna nai ya yatümaxã 
cumaxü̃! 15 ¡Rü taxũtáma cungĩ́ta̱xa! 
16 ¡Rü taxũtáma doraxü̃ quixu i 
cumücüchiga! 17 ¡Rü taxũtáma cugüxü̃́ 
cunangúchaü̃xẽxẽ ya cumücüpata, 
rüe̱xna naxma̱x, rüe̱xna norü 
puracütanüxü̃, rüe̱xna naxü̃taxü̃, rüe̱xna 
norü wocagü, rüe̱xna norü búrugü, rü 
bai i ta̱xacü i noxrü ixĩxü̃! —nhanagürü 
ga Tupana. 
 
Nüma ga Iraéutanüxü̃gü rü 
Tupanaxü̃ namuü̃e 
18 Rü guxü̃ma ga yema Iraéutanüxü̃gü 
rü nüxü̃ naxĩnüe ga yema duruanexü̃ rü 
guma cornétagüga. Rü nüxü̃ nadaugü ga 
yema ãẽmacü rü guma ma̱xpǘne ga 
caixanexü̃ nagu nguxü̃ne. Rü yexguma 
yemaxü̃ naxĩnüegu rü nüxü̃ 
nadaugügux, rü namuü̃e rü nüxna 
nayáxü̃gugü ga guma ma̱xpǘne. 19 Rü 
yemaca̱x Moichéxü̃ nhanagürügü: 
—Tama tanaxwa̱xe i Tupana tomaxã 
nidexa erü ngürüãchi tá tayue. Rü 
narümemae nixĩ nax cumatama tomaxã 
nüxü̃ quixuxü̃ i ngẽma Tupana cumaxã 
nüxü̃ ixuxü̃ rü toma rü tá naga taxĩnüe 
—nhanagürügü. 20 Rü nüma ga Moiché 
rü nanangãxü̃ rü nhanagürü nüxü̃: 
—¡Tauxü̃́ i peba̱i̱xãchiexü̃! Erü nüma ya 
Tupana rü núma naxũ nax pexü̃ 
nawéãxü̃ca̱x i norü pora nax nüxü̃ 
pemuü̃exü̃ca̱x rü guxü̃guma naga 
pexĩnüexü̃ca̱x rü tama chixexü̃ 
pexügüxü̃ca̱x —nhanagürü. 21 Rü 
yexguma yema Iraéutanüxü̃gü rü guma 
ma̱xpǘnearü yáxü̃wa 
yachaxãchitanüyane, rü yoxni ga nüma 
ga Moiché rü yema waemaxü̃ ga 
caixanexü̃ca̱x nixũ ga Tupana nawa 
yexmaxü̃. 
…… 
 
Mugü i máetagüxü̃ca̱x ueguxü̃ 
 
21
  
12 Rü Tupana rü nhanagürü 
Moichéxü̃: —Texé ya 
tümamücüxü̃ imáxe ¡rü tüma rü ta 
noxtacüma tüxü̃ pima̱x! 13 Notürü 
ngẽxguma tama woetama tüxü̃ 
yamáxchaü̃chire̱xgu rü tüxü̃ 
yama̱xcüraxü̃maregu, rü tá cumaxã 
nüxü̃ chixu nax ta̱xacürü nachicagu 
yanacúxü̃ nax tama nüma rü ta 
nayuxü̃ca̱x. 14 Notürü ngẽma 
namücümaxã nuxü̃ rü woetama tüxü̃ 
imáxchaü̃xü̃, rü tá noxtacüma cuyama̱x 
woo ãmarearü guchicaxü̃pechitagu 
yanacu̱xgux. 15 Rü ngẽma nanatüxü̃ 
rüe̱xna naéxü̃ napi̱xẽẽxü̃, rü name i 
ÊXODO 20 
,  
21 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
103 
noxtacüma poxcu i yu namaxã taxuegu. 
16 Rü ngẽma wüxi i duü̃xü̃ca̱x ngĩ́xü̃ rü 
tüxü̃ icúxü̃ rü tá cuyama̱x woo 
naxü̃tawa tangexmagu rüe̱xna marü 
tümamaxã nataxegu. 17 Rü ngẽma 
nanatümaxã rüe̱xna naémaxã chixexü̃ 
ixugüxü̃ rü noxtacüma cuyama̱x. 
…… 
22 Rü ngẽxguma taxre i yatügü nügü 
daixgu rü ngĩxü̃ yanguxẽẽgu i wüxi i nge 
i ãxacüxcü rü ngẽmaca̱x nayuxacü̱xgu, rü 
yíxema ngĩxü̃ yuxacüxẽxẽ́xẽ rü 
tanaxwa̱xe i tanaxütanü i ngẽma diẽru i 
ngĩte ngĩxca̱x ícacüe̱xpü̱x rü ãẽ̱xgacü 
nangugü̱xgu nax marü namexü̃ nax 
ngẽxgumaepü̱x nax yixĩxü̃. 23 Notürü 
ngẽxguma texé wüxi ya ngexexü̃ 
yuxẽẽgux, rü tümaarü maxü̃maxã 
tanaxütanü. 24-25 Rü ngẽxguma texé 
wüxíexü̃ ticháixetüxẽẽgu, rü 
cháixetümaxã tá ta tüxü̃́ naxãtanü. Rü 
ngẽxguma texé wüxíexü̃ tibüepütaxẽẽgu, 
rü büepütamaxã tá ta tüxü̃́ naxãtanü. Rü 
ngẽxguma texé wüxíexü̃ tipoyeme̱xẽgux, 
rü poyeme̱xẽmaxã tá ta tüxü̃́ naxãtanü. 
Rü ngẽxguma texé wüxíexü̃ tipoyecutügu 
rü poyecutümaxã tá ta tüxü̃́ naxãtanü. Rü 
ngẽxguma texé wüxíexü̃ tigu̱xgu, rü 
gumaxã tá ta tüxü̃́ naxãtanü. Rü 
ngẽxguma texé wüxíexü̃ tapi̱xẽẽgu, rü 
pi̱xẽẽmaxã tá ta tüxü̃́ naxãtanü. Rü 
ngẽxguma texé wüxíena tanacua̱i̱xcagu, 
rü cua̱i̱xcamaxã tá ta tüxü̃́ naxãtanü. 
…… 
 
Mugü i nüxü̃ ixuxü̃ nax nhuxãcü 
namexẽẽxü̃ i guxchaxü̃gü 
 
22
  
5 —Rü ngẽxgumachi texé 
tümaxü̃nagü ngürüanegumare 
mugügu nax ngextámare nachibüexü̃ca̱x 
rü ngẽmagagu to̱xguã̱xarü naanewa 
yachibüegu, rü yíxema norü yora i 
ngẽma naxü̃nagü, rü tanaxwa̱xe i 
tanaxütanü namaxã i tümanetüarü o i 
rümemaexü̃. 6 Rü ngẽxgumachi texé 
wüxi i ta̱xacüwa nangixichigu rü 
togueanewa nanáiegu rü ngẽxma 
yaxaegu i tümaarü nanetügü i marü 
idauxü̃, rüe̱xna ngexwaca̱x rüxügüxü̃, rü 
yíxema yaguanexe rü tanaxwa̱xe nax 
norü yoraaxü̃́ tanaxütanüxü̃ naxca̱x i 
ngẽma tümanetügü nax ítaguxcüraxü̃xü̃. 
…… 
29 Rü ngẽma penetügüarü o i choxna 
üxü̃, rü name nixĩ i paxa choxna penaxã. 
Rü ngẽxgumarüxü̃ ta i perü úwachiüwa 
rü chanaxwa̱xe i paxa choxna penaxã i 
ngẽma choxna üxü̃. Rü yimá nüxíraxü̃cü 
ya pene ya woetama choxna ücü, rü 
name nixĩ i chapatawa naxca̱x 
penaxütanü i ngẽma chama nagu 
chaxunetaxü̃e̱xpü̱x. 
…… 
 
Mugü i guxchaxü̃güarü 
mexẽẽxü̃chiga 
 
23
  
4 —Ngẽxguma nüxü̃ 
icuyanga̱xgu i curü uanüarü 
woca rüe̱xna norü búru iyarütaxuxü̃, rü 
name nixĩ i nüxü̃́ cunatáeguxẽxẽ. 5 Rü 
tama name i nüxü̃ cuxo nax nüxü̃ 
curüngü̃xẽẽxü̃ i ngẽma cuxchi aixü̃. Rü 
ngẽxguma chi nüxü̃ cuda̱xgu i norü 
búru nax naxwetaarü yamaxã ngẽxma 
yanguxü̃ ¡rü nüxü̃ rüngü̃xẽxẽ nax 
ícunanugüxü̃ i ngẽma naxweta i 
naétüwa ngẽxmaxü̃! 6 Rü ngẽxguma 
wüxi i duü̃xü̃ i ngearü diẽruã́xü̃ 
ãẽ̱xgacüpe̱xewa guxchaxü̃ cumaxã 
mexẽẽgu, rü tama name i chixri 
ÊXODO 21 
– 
23 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
104 
cunamexẽxẽ i ngẽma guxchaxü̃. 7 ¡Rü 
nüxü̃ rüxo nax doramaxã ícunaxuaxü̃xü̃ 
i wüxi i duü̃xü̃! Rü tama name i 
notüca̱xma cugagu nax yama̱xgü i wüxi 
i duü̃xü̃ i taxuxü̃ma i chixexü̃ üxü̃. Erü 
chama rü taxũtáma nüxü̃ 
chaxüpetümare i ngẽma duü̃xü̃ i nagagu 
íyixĩxü̃ nax tayuxü̃. 8 Rü cuma nax 
ãẽ̱xgacü quixĩxü̃, rü tama name i 
wüxiaxü̃́ cunayauxtanü, nax 
naétüwaama cuxüxü̃ca̱x ega ta̱xacürü 
guxchaxü̃ cuxü̃tawa yamexẽẽgügu. Erü 
ngẽma ãẽ̱xgacü i nayauxtanüxü̃, rü 
inayacu̱x i ngẽma aixcuma ixĩxü̃, nax 
tama nüxü̃ nacuáxü̃ca̱x i duü̃xü̃gü, rü 
ngẽmaãcü ya yíxema duü̃xẽ ya 
taxuxü̃ma i chixexü̃ üchiréxe, rü 
nitümaguãchi i ngẽma chixexü̃. 
…… 
 
Nüxíraxü̃xü̃ i norü o i 
nanetügüarüchiga 
19 Rü ngẽma nüxíraxü̃xü̃ i norü o i 
ngẽma cunetügüwa quibuxgüxü̃, rü 
name nixĩ i Tupanapatawa cunana i 
ngẽma rümemaegüxü̃ —nhanagürü ga 
Cori ya Tupana. 
…… 
 
Tupana rü aixcuma 
Iraéutanüxü̃gümaxã inaxüga 
 
24
  
3 Rü nüma ga Moiché rü 
natanüwa naxũ ga yema 
Iraéutanüxü̃gü rü namaxã nüxü̃ nixu ga 
guxü̃ma ga yema ore ga Cori ya Tupana 
namaxã nüxü̃ ixuxü̃. Rü nümagü ga 
Iraéutanüxü̃gü rü guxü̃ma wüxigu 
Moichéxü̃ nangãxü̃gü rü nhanagürügü: 
—Ngemáacü tá tayanguxẽxẽ i guxü̃ma i 
ngẽma mugü i Tupana toxü̃ muxü̃ 
—nhanagürügü. 4 Rü nüma ga Moiché rü 
nanaxümatü ga guxü̃ma ga yema ore ga 
Cori ya Tupana nüxü̃ ixuxü̃. Rü moxü̃ãcü 
pa̱xmama ínarüda rü 
ma̱xpǘnepechinügu nanaxü ga wüxi ga 
ãmarearü guchicaxü̃. Rü 12 ga nutamaxã 
nanaxü naégagu ga yema 12 ga 
Iraéutücumügü. 5 Rü nhu̱xũchi nanamu 
ga nhuxre ga ingextü̱xü̃ ga 
Iraéutanüxü̃gü nax nadaiaxü̃ca̱x ga 
wocagü ga iyatüxü̃ rü Tupanaca̱x nax 
ínaguaxü̃ca̱x. Rü yemawa inanawe̱xgü 
nax aixcuma tá wena Tupanaga 
naxĩnüexü̃. 6 Rü nüma ga Moiché rü 
ngãxü̃gu nayabaye ga gumá nagü. Rü 
gumá wüxiarü ngãxü̃ rü nhuxre ga 
naxpáü̃gu nanabacu. Rü gumá naiarü 
ngãxü̃ rü ãmarearü guchicaxü̃ namaxã 
namaxcu. 7 Rü yemawena rü nanayaxu 
ga yema popera ga Tupanaarü üga nagu 
ümatüxü̃, rü yema duü̃xü̃güca̱x tagaãcü 
nüxü̃ nadaumatü. Rü nümagü rü 
nhanagürügü: —Guxü̃ma i ngẽma Cori 
ya Tupana nüxü̃ ixuxü̃ rü aixcuma tá 
mea tayanguxẽxẽ —nhanagürügü. 8 Rü 
yexguma ga Moiché rü nanayaxu ga 
gumá nagü ga togü ga naxpáü̃gu 
nabacuãcü rü gumámaxã duü̃xü̃güxü̃ 
nimacutanü, rü nhanagürü: —Nhu̱xma 
nax pexna naxããxü̃ i norü mugü rü daa 
nagü nixĩ ya perü cua̱xruxü̃ nax aixcuma 
yixĩxü̃ i guxü̃ma i ngẽma Cori ya Tupana 
pemaxã nüxü̃ ixuxü̃ —nhanagürü. 
…… 
 
Moiché rü ma̱xpǘne ga 
 
Chinaígu naxĩnagü 
12 Rü Cori ya Tupana rü nhanagürü 
Moichéxü̃: —¡Ẽcü naxĩnagü nawa ya daa 
ma̱xpǘne ya nawa changexmane rü 
ÊXODO 23 
,  
24 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
105 
ngẽ́ma choxü̃ nangu̱xẽxẽ! Erü tá cuxna 
chanaxã i nutatachinügü i chorü mugü 
rü ucu̱xẽgü nagu chaxümatüxü̃ nax 
ngẽma Iraéutanüxü̃güxü̃ nawa 
nangúexẽẽãxü̃ca̱x —nhanagürü. 13 Rü 
nüma ga Moiché rü inachi rü guma 
ma̱xpǘne ga Tupana nawa yexmanegu 
naxĩnagü wüxigu namaxã ga namücü ga 
Yuchué. 14 Rü nüma ga Moiché rü yema 
Iraéutanüxü̃güarü ãẽ̱xgacügüxü̃ 
nhanagürü: —¡Nuatama nhaa nachicawa 
toxü̃ penangu̱xẽxẽ rü nhu̱xmatáta pexca̱x 
tawoegu! Rü Aróũ rü Úr rü tá pemaxã 
nuxã narücho. Rü ngẽxguma chi texé 
guxchaxü̃ tüxü̃́ ngẽxmagux rü name nixĩ 
i Aróũmaxã rü Úrmaxã nüxü̃ tixu 
—nhanagürü. 15 Rü yexguma yema orexü̃ 
namaxã yaxuxguwena, rü nüma ga 
Moiché rü guma ma̱xpǘnegu naxĩnagü. 
Rü wüxi ga caixanexü̃ nayadüxü. 16 Rü 
Cori ya Tupanaarü üüne rü guma 
ma̱xpǘne ga Chinaígu ínarüxĩ. Rü 6 ga 
ngunexü̃ rü yema caixanexü̃ nayadüxü 
ga guma ma̱xpǘne. Rü yema norü 7 ga 
ngunexü̃gu rü nüma ga Cori ya Tupana 
rü yema caixanexü̃wa Moichéca̱x naca. 
17 Rü yema Cori ya Tupanaarü üüne rü 
yema Iraéutanüxü̃güca̱x nango̱x nawa ga 
guma ma̱xpǘne ga ngextá yexeraãcü 
ínamáxpü̱xü̃chixü̃taxpe̱xewa. Rü nhama 
wüxi ga üxüema ga nawa ixaxü̃rüxü̃ nixĩ. 
18 Rü nüma ga Moiché rü naxĩnagü nawa 
ga guma ma̱xpǘne rü yema caixanexü̃gu 
nayaxücu. Rü yéma nayexma ga 40 ga 
ngunexü̃ rü 40 ga chütaxü̃. 
 
Ãmaregü naxca̱x ga Tupanapata 
 
25
  
1 Rü nüma ga Cori ya Tupana 
rü Moichémaxã nidexa rü 
nhanagürü nüxü̃: 2 —¡Namaxã nüxü̃ ixu 
i ngẽma Iraéutanüxü̃gü nax cha̱u̱xca̱x 
nanutaque̱xeãxü̃ca̱x i norü ãmaregü! 
¡Rü nade naxü̃tawa i ngẽma duü̃xü̃gü i 
aixcuma norü ngúchaü̃maxã 
inaxãgüchaü̃xü̃! 3 Rü nhaa tá nixĩ i 
ngẽma pedexü̃: úirumü, rü diẽrumü, rü 
cóbremü, 4 rü naxchiru i dauxraacü 
wẽ̱xcharaxü̃, rü naxchiru i 
dauxracharaxü̃, rü naxchiru i 
daucharaxü̃, rü naxchiru i líũchi i 
mexechixü̃naxca̱x, rü bóyita̱xagü, 5 rü 
carnérucha̱xmüxü̃gü i dauxü̃maxã 
ichagüxü̃, rü togü i naxcha̱xmüxü̃ i 
mexechixü̃, rü mürapewagü i 
acáchianaxca̱x, 6 rü chíxü̃ i omüxü̃́ü̃wa 
mexü̃, rü pumára i chíxü̃éü̃ i 
chacherdóte ya chorü puracütanüxü̃eru 
namaxã nangégüxü̃, rü pumárate̱xe i 
guwa mexü̃, 7 rü nutagü ya oníchinaxca̱x 
rü naigü ya nutagü ya nga̱xãẽruxü̃ nax 
chacherdótegüarü ãẽ̱xgacüarü 
türemüchiruarü meruxü̃ yixĩxü̃ca̱x. 8 ¡Rü 
cha̱u̱xca̱x penaxü ya wüxi ya chapata 
nax yimawa duü̃xü̃gütanüwa 
changexmaxü̃ca̱x! 9 Notürü yima 
chapata ya nawa tá changexmane, rü 
guxü̃ma i norü ngẽmaxü̃gü rü tá ngẽma 
cuxü̃ nüxü̃ chadauxẽẽxü̃ãcü cunaxü. 
 
Baú i Tupanaarü mugüchixü̃ 
10 ¡Ẽcü naxü i wüxi i baú i 
acáchianaxca̱x i mürapewawa, i wüxi 
métru rü 10 centímetru i norü ma̱x rü 
65 centímetru i norü tachiã, rü 
ngẽxgumarüxü̃ ta 75 centímetru i norü 
máchane! 11 ¡Rü naxü̃mawa rü úirumaxã 
natüxüma! Rü norü düxétüwa rü 
ngẽxgumarüxü̃ tá ta úirumaxã 
cunatüxüne. Rü naberawa rü tá 
úirumaxã ícunaxüáegubera. 12 ¡Rü naxü i 
ÊXODO 24 
,  
25 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
106 
ãgümücü i bochicuxü̃ i úirunaxca̱x, rü 
wüxichigü ya naparawa nanucu! 13 ¡Rü 
ngẽxgumarüxü̃ ta naxü ya taxremena̱xã 
ya nai ya acáchianaxca̱x, rü nhu̱xũchi 
úirumaxã yatümena̱xã! 14 ¡Rü yima 
naxpaweru i ngẽma baú i 
bochicuxü̃maxetüwa yawe̱xgü nax 
yimamaxã nachü̱xnagüxü̃ca̱x i ngẽma 
baú! 15 Rü yima naxpaweru rü marü 
taxũtáma cunade. Rü ngẽma baúarü 
bochicuxü̃maxetüwa tátama 
nangexmagüecha. 16 ¡Rü ngẽma baúgu 
yaxǘcuchi i ngẽma nutatachinügü i 
nagu naxümatüxü̃ i ngẽma mugü i tá 
cuxna chaxãxü̃! 17 ¡Rü ẽcü naxü i wüxi i 
naxã́taxü̃ i úirunaxca̱x ixĩxü̃! Rü norü 
ma̱x rü wüxi métru rü 10 centímetru tá 
nixĩ, rü norü tatachinü rü 75 centímetru 
tá nixĩ. 18 Rü úirumüwa tá cunaxüxüchi i 
taxre i dauxü̃cüã̱xchicüna̱xã i 
ixãpe̱xátüxü̃ i norü wüxichigüpe̱xewa 
ngẽxmaxü̃ i ngẽma baúátaxü̃. 19 Rü 
ngẽma dauxü̃cüã̱xchicüna̱xã i 
ixãxpe̱xátügüxü̃ rü naxã́taü̃wa tátama 
cunaxüxüchigü. Rü wüxi rü tá norü 
wüxipe̱xewa nangexma rü ngẽma to rü 
norü tope̱xewa nangexma. 20 Rü ngẽma 
taxre rü tá nügüarü to̱xma̱xtawa 
nangexmagü. Rü naxã́taü̃étügu tá 
narüdaunü. Rü yima naxpe̱xátü rü tá 
nayadüxü i ngẽma naxã́taxü̃. 21 ¡Rü 
ngẽxma baúgu nanucu i ngẽma 
nutatachinügü i chorü mugü nagu 
ümatüxü̃! ¡Rü nhu̱xũchi yaxǘcuchiã́taxü̃! 
22 Rü ngẽmawa tá nixĩ i changexmaxü̃ i 
naxã́taü̃étüwa i norü ngãxü̃wa i ngẽma 
taxre i dauxü̃cüã̱xchicüna̱xã i 
ixãpe̱xátüxü̃. Rü ngẽ́ma tá nixĩ i cumaxã 
nüxü̃ chixuxü̃ i ngẽma chorü ucu̱xẽgü 
naxca̱x i ngẽma Iraéutanüxü̃gü. 
 
Mecha i poũ i üünegüxü̃arü 
nuchicaxü̃ 
23 ¡Rü naxü i wüxi i mecha i 
acáchianaxca̱x i mürapewawa! Rü 90 
centímetru tá nixĩ i norü ma̱x, rü 45 
centímetru i norü tatachinü rü 65 
centímetru i norü máchane. 24 Rü 
úirumümaxã tá cunatütachinü, rü 
úirumaxã tá ícunaxüáegupechinü. 25 Rü 
ngẽma mecha rü tá cunaxübera i naétüwa 
rü 7 centímetru tá nixĩ i norü tatachinü i 
ngẽma naberagü. Rü ngẽma naberaétüwa 
rü tá úirumaxã ícunaxüáegubera. 26 ¡Rü 
naxü i ãgümücü i bochicuxü̃ i úirunaxca̱x, 
rü wüxichigü ya naparacüwawa nanucu! 
27 Rü ngẽma naberaxü̃tawa tá cunanucu i 
bochicuxü̃ nax ngẽmawa yawe̱xgüãxü̃ca̱x 
ya yima naxpaweru ya norü ngetaxü̃ruxü̃. 
28 Rü ngẽma norü ngetaxü̃ruxü̃ rü nai ya 
acáchiamena̱xã tá nixĩ, rü guxü̃wama 
úirumaxã tá cuyatümena̱xãgü. 29 Rü 
úiruwa tá cunaxü i ngẽma norü poratugü 
rü cuyeragü rü baeruü̃gü rü axepáxü̃gü i 
ngẽma ãchiüxü̃ i ãmarearü axruxü̃. 30 Rü 
ngẽma mechaétügu tá cunanú i ngẽma 
poũ i üünexü̃ nax guxü̃táma chape̱xewa 
ngẽxmaxü̃ca̱x. 
 
Omüpaweru i úirunaxca̱x 
31 ¡Rü ngẽxgumarüxü̃ ta naxü i wüxi i 
omüpaweru i úirunaxca̱x i pomüxü̃! Rü 
ngẽma nachipatü rü namena̱xã rü 
ngẽma nachacüügü rü ngẽma nanágugü 
i naputüragüraxü̃xü̃, rü wüxiwatama tá 
cunaxüxüchigü. 32 Rü ngẽma omü rü 
wüxichigü i nacüwawa rü tá nüxü̃́ 
nangexma i tamaepü̱xchigü i 
nachacüügü. 
…… 
ÊXODO 25 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
107 
 
Tupanapatachiga 
 
26
  
1 —¡Ẽcü naxü ya chapata i 10 
tachinü i mexü̃ i líũchiarü 
mutachinüxü̃wa! Rü ngẽma líũchi rü tá 
nadaunüta rü naya̱u̱xnüta rü 
nawẽ̱xranüta. Rü ngẽma líũchimaxã tá 
cunamutachinü, rü taxre i 
dauxü̃cüã̱xchicüna̱xãgü tá nagu cuxü. 
…… 
14 Rü ngẽma naã̱x ya yima ĩ rü tá 
carnérucha̱xmüxü̃ i dauxü̃maxã 
ichagüxü̃ tá nixĩ. Rü ngẽmaétüwaama 
üxü̃ rü tá bóyicha̱xmüxü̃ tá nixĩ. 15 Rü 
ngẽma naxtapü̱x ya yima ĩ rü 
acáchianaxca̱x i mürapewa tá nixĩ. Rü 
ngẽma rü mea tá icunanú. 
…… 
30 Rü yima chapata rü guma 
ma̱xpǘnewa cuxü̃ chawéxü̃neãcü tá 
cunaxü. 
…… 
 
Ãmarearü guchica i brṍchenaxca̱x 
 
27
  
1 —¡Rü naxü i wüxi i ãmarearü 
guchicaxü̃ i norü guxü̃cüwawa 
wüxigumarexü̃! Rü taxre métru rü 25 
centímetru tá nixĩ i wüxichigü i 
nacüwawa. Rü mürapewa i 
acáchianaxca̱x tá nixĩ. Rü ngẽma norü 
máchane rü wüxi métru rü 25 
centímetru tá nixĩ. 2 Rü ngẽma ãmarearü 
guchicaxü̃, rü guxü̃ma i norü 
ãgümücüpe̱xewa rü tá cunachunagüxẽxẽ 
rü ngẽma rü tá naxü̃newatama 
cunaxüxüchi. Rü brṍchemaxã tá 
cunatüxüne i guxü̃wama. 3 Rü guxü̃ma i 
norü ngẽmaxü̃gü i ngẽma ãmarearü 
guchicaxü̃ rü tá brṍchenaxca̱x nixĩgü. 
Rü ngẽma norü tanimucapáxü̃gü rü 
ngẽma norü páragü, rü norü 
ya̱xme̱xü̃páxü̃gü, rü ngẽma norü 
choxbüruü̃gü, rü ngẽma naxta̱xmüxü̃ rü 
brṍchenaxca̱x tá nixĩgü. 
…… 
 
Tupanapataarü ĩã̱xtüchiga 
9 Rü yima chapata rü tá cunaxüã̱xtü. 
Rü ngẽma norü súcüwawaama rü tá 
líũchi i mutachinüxü̃maxã ícunapoxegu. 
Rü ngẽma norü ma̱x i ngẽma 
ícupoxeguxü̃ rü 45 métru tá nixĩ. 10 Rü 
ngẽma poxeguxü̃arü caxtagü rü 20 tá 
nixĩ rü brṍchenaxca̱x tá nixĩ. Rü ngẽma 
20 i caxtamaü̃gü rü ngẽxgumarüxü̃ tá ta 
brṍchenaxca̱x nixĩ. Rü ngẽma 
líũchitachinügüarü choruü̃gü rü ngẽma 
naxpaweru i nagu nachoxü̃ rü tá 
diẽrumünaxca̱x nixĩgü. 11 Rü ngẽma 
norü nórchicüwawaama rü tá líũchi i 
mutachinüxü̃maxã ícunapoxegu. Rü 
ngẽma ícupoxeguxü̃ rü 45 métru tá nixĩ. 
Rü yima 20 ya norü caxtagü rü 
naxmaxü̃gü rü brṍchenaxca̱x tá nixĩ. Rü 
ngẽma líũchitachinügüarü choruü̃gü rü 
ngẽma naxpawerugü i nagu nachoxü̃ rü 
tá diẽrumünaxca̱x nixĩgü. 12 Rü ngẽma 
naa̱xtüarü tatachinü i oéstecüwawaama 
üxü̃ rü 22 métruarü ngãxü̃ tá nixĩ i 
ícunapoxeguxü̃ namaxã i líũchi i 
mutachinüxü̃. Rü 10 tá nixĩ ya norü 
caxtagü rü naxmaxü̃gü. 13 Rü ngẽma 
naa̱xtüarü tatachinü i léstewaama üxü̃ 
rü ngẽxgumarüxü̃ ta 22 métruarü ngãxü̃ 
tá nixĩ i ícupoxeguxü̃ namaxã i líũchi i 
mutachinüxü̃. 14 Rü ngẽma 
naa̱xtüpe̱xewa i norü ücuchicawaama 
üxü̃ rü ngẽma i norü ücuchicaarü 
wüxicüwawa rü 7 métru tá nixĩ i 
ícupoxeguxü̃ namaxã i líũchi i 
ÊXODO 26 
,  
27 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
108 
mutachinüxü̃. Rü 3 tá nixĩ ya norü 
caxtagü rü naxmaxü̃gü. 15 Rü ngẽma 
ücuchicaarü tocüwawa rü 
ngẽxgumarüxü̃ ta rü 7 métru tá nixĩ i 
ícupoxeguxü̃ namaxã i líũchi i 
mutachinüxü̃. Rü 3 tá ta nixĩ ya norü 
caxtagü rü naxmaxü̃gü. 16 Rü ngẽma 
naa̱xtüarü ĩã̱x rü 9 métru naguxü̃ i 
líũchi i mutachinüxü̃ tá nixĩ. Rü ngẽma 
ĩã̱x rü naxchiru i dauxraacü 
wẽ̱xcharaxü̃, rü naxchiru i 
dauxracharaxü̃, rü naxchiru i 
daucharaxü̃naxca̱x tá nixĩ. Rü ngẽma rü 
tá mea penaxümatüchara. Rü 4 tá nixĩ 
ya norü caxtagü rü naxmaxü̃gü i ngẽma 
ĩã̱x. 17 Rü guxü̃ma i naa̱xtüarü 
caxtamaü̃gü rü brṍchenaxca̱x tá nixĩ. Rü 
ngẽma nachatüagü rü diẽrumünaxca̱x tá 
nixĩ. 18 Rü ngẽma naa̱xtü rü 45 métru tá 
nixĩ i norü ma̱x rü 22 métruarü ngãxü̃ 
tá nixĩ i norü tatachinü. Rü norü 
poxeguxü̃ rü 2 métru rü 25 centímetru 
tá nixĩ i norü máchane, rü líũchi i 
mutachinüxü̃naxca̱x tá nixĩ. Rü ngẽma 
norü caxtagümaü̃gü rü brṍchenaxca̱x tá 
nixĩ. 19 Rü guxü̃ma i chapataarü 
ngẽmaxü̃gü rü brṍchenaxca̱x tá nixĩ. Rü 
ngẽma norü poxeguxü̃tüxü̃ nagu 
ngagüxü̃, rü naa̱xtüarü poxeguxü̃tüxü̃ 
nagu ngagüxü̃ rü tá ta brṍchenaxca̱x 
nixĩ. 20 ¡Rü namu i ngẽma 
Iraéutanüxü̃gü nax oríwaarü chíxü̃ 
cuxü̃tawa nangegüxü̃ca̱x nax ngẽmaãcü 
guxü̃guma yanaigüxü̃ca̱x i chapataarü 
omügü! 21 Rü nüma ya Aróũ rü nanegü 
tá nixĩ i nüxna nadaugüxü̃ i ngẽma 
omügü, nax ngẽmaãcü guxü̃ma i 
chütaxü̃ chape̱xewa nanaigüechaxü̃ca̱x 
nawa ya yima chapata. Rü ngẽma baú i 
mugüchíü̃arü tüyepe̱xewaama tá nixĩ i 
inanaigüechaxü̃ i ngẽma omügü. Rü 
nhaa mu rü chanaxwa̱xe i guxü̃gutáma 
ngẽma Iraéutanüxü̃gü rü nataagü nagu 
naxĩ. 
 
Chacherdótegüchiruchiga 
 
28
  
1 —¡Rü chorü puracüca̱x nüxü̃ 
naxuneta ya cuenexẽ ya Aróũ 
rü nanegü ya Nadábi, rü Abiú, rü 
Ereachá, rü Itamá! Rü nümagü tá nixĩ i 
chape̱xewa duü̃xü̃guétüwa 
nachogügüxü̃. 2 ¡Rü cuenexẽ ya Aróũaxü̃́ 
naxü i wüxi i naxchiru i 
taxúechirumaxã wüxiguxü̃! Rü ngẽma 
naxchiruwa tá nixĩ i duü̃xü̃gü nüxü̃ 
nacua̱xgüxü̃ nax aixcuma chama chorü 
puracü i üünexü̃ca̱x nüxü̃ chaxunetaxü̃. 
3 ¡Rü cuma tümamaxã idexa ya 
yíxemagü tüxna chanaxãxẽ i cua̱x nax 
guxü̃raxü̃xü̃ ítixüxü̃güxü̃! Rü yíxemagü 
tá tixĩ ya naxügüxe i ngẽma naxchiru ya 
Aróũ nax ngẽmaãcü choxü̃́ 
napuracüxü̃ca̱x. 
…… 
 
Ãmaregü i wüxichigü i 
ngunexü̃gu ixãxü̃ 
 
29
  
38 —Rü wüxichigü i ngunexü̃gu 
rü tá cha̱u̱xca̱x cunadai i taxre i 
carnéruacügü i wüxi ya taunecü nüxü̃́ 
ngẽxmaxü̃. Rü ngẽma ãmarearü 
guchicaxü̃wa tá ícunagu. 39 Rü wüxi tá 
nixĩ i pa̱xmama quiguxü̃ rü to rü tá 
yáuanecü cuyagu. 40 Rü ngẽma nüxíra 
quiguxü̃ i carnéru rü taxre i quíru i 
trígute̱xe i mexechixü̃ i oríwaarü 
chíxü̃maxã aẽ́ü̃xü̃maxã tá cuyagu. Rü 
naétü wüxi ya lítru ya wíũ nagu cuba. 
41 Rü ngẽmaãcü tátama cunaxü namaxã 
i ngẽma to i carnéru i yáuanecü quiguxü̃ 
ÊXODO 27 
– 
29 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
109 
nax trígute̱xemaxã rü oríwaarü 
chíxü̃maxã rü wíũmaxã cuyaguxü̃. Rü 
ngẽmaãcü tá chauãxẽgu nayatãũxü̃ i 
ngẽma naema. 42 Rü ngẽma ãmaregü i 
cha̱u̱xca̱x piguxü̃ rü pexacügüwa rü 
petaagüwa tá naxüe nax guxü̃gutáma 
cha̱u̱xca̱x naxügüãxü̃ i chapataarü 
ĩã̱xarü ngaicamána. Rü chama rü ngẽ́ma 
tá changexma nax cumaxã 
chidexaxü̃ca̱x. 43 Rü ngẽxma tá nixĩ i 
choxü̃ iyangaugüxü̃ i ngẽma 
Iraéutanüxü̃gü. Rü ngẽma nachica rü tá 
naxüüne erü ngẽ́ma tá changexma. 44 Rü 
yima chapata rü ngẽma naxü̃naarü 
guchicaxü̃ rü tá chanaxüünexẽxẽ. Rü 
ngẽxgumarüxü̃ tá ta i nüma ya Aróũ rü 
nanegü rü tá chanaxüünexẽxẽ nax 
naxügüãxü̃ca̱x i chorü puracü. 45 Rü 
chama rü tá natanüwa chamaxü̃ i 
ngẽma Iraéutanüxü̃gü, rü norü Tupana 
tá chixĩ. 46 Rü ngẽmaãcü tá nixĩ i nüxü̃ 
nacua̱xgüxü̃ nax chama chixĩxü̃ i norü 
Cori ya Tupana ga Eyítuanewa nax 
íchanguxü̃xẽẽ̱xü̃ nax natanüwa 
chamaxü̃xü̃ca̱x. Rü chama nixĩ i norü 
Cori ya Tupana. 
 
Pumárate̱xearü guchicaxü̃chiga 
 
30
  
1 —¡Rü ngẽxgumarüxü̃ ta naxü 
i pumárate̱xearü guchicaxü̃ 
nawa i acáchianaxca̱x i mürapewa! 2 Rü 
norü ma̱x rü norü tatachinü rü tá 
nawüxigumare, rü 45 centímetru tá nixĩ. 
Rü norü máchane rü 90 centímetru tá 
nixĩ. Rü ngẽma nacüwape̱xegü i ngẽma 
pumárate̱xearü guchica rü nawa tátama 
cunaxüxüchigü. 3 Rü naétüwaama rü 
ngẽma norü ãgümücü i nacüwawa rü 
ngẽma norü ãgümücüpe̱xewa rü 
úirumaxã tá cunatü. Rü úirumaxã tá 
ícunaxüáegupechinü —nhanagürü ga 
Tupana. 
…… 
 
Bachía ya brṍchenaxca̱xchiga 
17 Rü yexguma ga nüma ga Cori ya 
Tupana rü nayadaxẽxẽ ga Moichémaxã 
nax yadexaxü̃, rü nhanagürü nüxü̃: 
18 —¡Rü naxü ya wüxi ya bachía ya 
ya̱xme̱xpáxü̃ i brṍchenaxca̱x! Rü ngẽma 
norü üchicaxü̃ rü narüxü̃ brṍchenaxca̱x 
tá nixĩ. Rü yima chapata rü ngẽma 
naxü̃naarü guchicaxü̃arü 
ngãxü̃machate̱xegu tá cunaxǘ ya yima 
bachía. Rü dexámaxã tá cunaxüãcu. 
19 Rü nüma ya Aróũ rü nanegü rü ngẽ́ma 
tá nixĩ i dexá tá nayauxgüxü̃ nax 
ngẽmawa naya̱xcutügüxü̃ca̱x rü 
naya̱xme̱xgüxü̃ca̱x. 20 Rü ngẽxguma 
chapatagu nachocu̱xgu, rü ngẽxguma 
cha̱u̱xca̱x ínaguãxgu i ãmaregü rü tá 
nügü naya̱xcutügü rü nügü naya̱xme̱xgü 
nax tama nayuexü̃ca̱x —nhanagürü. 
…… 
 
Yema yatügü ga Tupanapataarü 
meruü̃arü üruü̃gü 
 
31
  
1 Rü nüma ga Cori ya Tupana 
rü Moichémaxã nidexa rü 
nhanagürü nüxü̃: 2 —Dücax, rü 
Yudátaatanüwa rü chanayaxu ya 
Becharéu ya Urí nane ya Úrtaxa ixĩcü. 
3-5 Rü marü nüxna chanaxã i Chauãxẽ i 
Üünexü̃, rü nüxna chanaxã i cua̱x nax 
paxama nüxü̃ nacuáxü̃ca̱x i ta̱xacüarü ü 
rü nüxü̃́ natauxchaxü̃ca̱x nax 
guxü̃raxü̃xü̃ i meruü̃gü naxüxü̃ i úiruwa, 
rü diẽrumüwa, rü brṍchewa, rü naiwa. 
Rü nüxna chanaxã i cua̱x nax nüxü̃ 
nacuáxü̃ca̱x nax nuta ya nga̱xãẽruxü̃ 
ÊXODO 29 
– 
31 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
110 
nangoraxẽẽãxü̃ca̱x rü 
chacherdótegüchiruwa nanhaxcuãxü̃ rü 
guxü̃ma i meruü̃gü naxüxü̃ca̱x. 6 Rü 
ngẽxgumarüxü̃ ta nüxü̃ chaxuneta ya 
Becharéuarü ngü̃xẽẽruxü̃ ya Auriábi ya 
Ichamá nane, ya Dáü̃tanüxü̃ ixĩcü. Rü 
guxü̃ma i ngẽma yatügü i nüxü̃ 
icua̱xüchigüxü̃ rü yexeraãcü cua̱x nüxna 
chaxã nax naxügüãxü̃ca̱x i guxü̃ma i 
ngẽma cuxü̃ chamuxü̃ nax cunaxüxü̃. 
…… 
 
Ngü̃xchigaarü ngunexü̃chiga 
12 Rü yexguma ga nüma ga Cori ya 
Tupana rü nayadaxẽxẽ ga Moichémaxã 
nax yadexaxü̃, rü nhanagürü nüxü̃: 
13 —¡Rü namaxã nüxü̃ ixu i ngẽma 
Iraéutanüxü̃gü rü nhacurügü tá nüxü̃! 
“Rü name nixĩ i nagu perüngü̃gü i ngẽma 
ngunexü̃ i cha̱u̱xca̱x ípexüxüchixü̃. Erü 
ngẽma nixĩ i guxü̃gutáma tórü cua̱xruxü̃ i 
yigümaxã ixüxü̃ nax ngẽmaãcü guxü̃ma 
nüxü̃ nacuáxü̃ca̱x nax chama pexü̃ 
chadexü̃. 14 Rü ngẽma ngü̃xchigaarü 
ngunexü̃ rü nachu̱xu nax nagu 
pepuracüexü̃, rü ngẽmaca̱x penaxwa̱xe i 
mea penaxaure. Rü yíxema tama 
naxaurexe i ngẽma ngunexü̃ rü tá tayu. 
Rü yíxema ngü̃xchigaarü ngunexü̃gu 
puracüxe rü name nixĩ i noxtacüma 
petanüwa tüxü̃ ipeyarüxoxẽxẽ. 15 Rü marü 
name i 6 i ngunexü̃ pepuracüe, notürü 
ngẽma norü 7 i ngunexü̃gu rü nagu tá 
iperüngü̃gü rü cha̱u̱xca̱x tá ípenaxüxüchi. 
Rü texé ngẽma ngunexü̃gu puracüxe rü tá 
tayu. 16 Rü ngẽmaca̱x i pema i 
Iraéutanüxü̃gü rü penaxwa̱xe nax 
penaxaurexü̃ i ngẽma ngü̃xchigaarü 
ngunexü̃ erü ngẽma nixĩ i chorü üga i 
guxü̃gutáma nüxna pecua̱xãchiexü̃. 17 Rü 
ngẽma ngunexü̃ nixĩ i guxü̃gutáma tórü 
cua̱xruxü̃ i yigümaxã ixüxü̃ i pema i 
Iraéutanüxü̃gü rü chamax. Yerü chama ya 
perü Cori ya Tupana rü 6 ga ngunexü̃gu 
chayanguxẽxẽ ga nax chanaxüxü̃ ga 
dauxü̃guxü̃ i naane rü nhama i naane. Rü 
yema norü 7 ga ngunexü̃gu rü nüxü̃ 
charüchau ga nax chapuracüxü̃, rü 
icharüngü̃” —nhanagürü ga Tupana. 
 
Nutatachinügü i Tupanaarü mugü 
nagu ümatüxü̃chiga 
18 Rü yexguma Cori ya Tupana nüxü̃ 
rüchaxgu ga Moichémaxã nax yadexaxü̃ 
ga ma̱xpǘne ga Chinaíwa, rü nüxna 
nanaxã ga taxre ga nutatachinügü ga 
nümatama ga Tupana naxme̱xmaxã 
norü mugü nagu naxümatüxü̃. 
 
Úirunaxca̱x i wocaxacüchiga 
 
32
  
1 Rü yexguma tama paxa 
ínaxĩ̱xgu ga Moiché ga guma 
ma̱xpǘnewa, rü yema Iraéutanüxü̃gü rü 
Aróũca̱x naxĩ rü nhanagürügü nüxü̃: 
—Tanaxwa̱xe i toxü̃́ cunaxü i wüxi i 
naxchicüna̱xã nax namaxã 
tatupanaã́xü̃ca̱x erü tama nüxü̃ tacua̱x 
nax ta̱xacü nüxü̃ ngupetüxü̃ i ngẽma 
Moiché ga Eyítuanewa toxü̃ ígaxü̃xü̃ 
—nhanagürügü. 2 Rü nüma ga Aróũ 
nanangãxü̃ rü nhanagürü: —¡Ẽcü 
pexma̱xgüna rü pexacügüna penade i 
ngẽma naxmachinügü i úirunaxca̱x, rü 
nua chauxü̃tawa penana! 3 Rü guxü̃ma ga 
yema ngexü̃gü rü ínanachoxü̃ ga 
naxmachinügü ga úirunaxca̱x rü 
Aróũxü̃tawa nanana. 4 Rü nüma ga Aróũ 
rü nananutaque̱xe rü nanadexẽxẽ ga 
yema naxmachinügü ga úirunaxca̱x. Rü 
yemawa purumáumaxã nanaxüxüchi ga 
ÊXODO 31 
,  
32 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
111 
wüxi ga wocaxacüchicüna̱xã. Rü 
guxü̃ma ga duü̃xü̃gü rü tagaãcü 
nhanagürügü: —Pa Iraéutanüxü̃güx, rü 
daa nixĩ ya curü tupana ga Eyítuanewa 
cuxü̃ ínguxuchixẽẽcü —nhanagürügü. 
5 Rü yexguma yemaxü̃ nada̱xgux ga 
Aróũ, rü nanaxü ga wüxi ga naxü̃naarü 
guchicaxü̃ naxü̃tagu ga yema 
wocaxacüchicüna̱xã. Rü nhu̱xũchi 
tagaãcü nhanagürü: —Moxü̃ tá Cori ya 
Tupanaégagu tataãxẽgü —nhanagürü. 
6 Rü moxü̃ãcü ga pa̱xmama rü ínarüdagü 
rü Tupanaca̱x nanadai rü ínanagu ga 
carnérugü nax yemaacü Tupanape̱xewa 
nügü yamexẽẽgüxü̃ca̱x. Rü yemawena ga 
duü̃xü̃gü rü ínarütogü nax 
nachibüexü̃ca̱x rü naxaxegüxü̃ca̱x, rü 
nhu̱xũchi inachigü ga nax inücaãcümaxã 
nataãxẽgüxü̃ca̱x. 7 Rü yexguma ga Cori 
ya Tupana rü Moichéxü̃ nhanagürü: 
—¡Ẽcü, írüxĩ rü natáegu! Erü ngẽma 
curü duü̃xü̃gü ga Eyítuanewa 
ícunguxü̃xẽẽ̱xü̃ rü marü chixexü̃gu nügü 
nayi̱xẽxẽ. 8 Rü paxama nüxü̃ 
inarüngümae ga yema namaxã nüxü̃ 
chixuxü̃ nax nagu naxĩxü̃ca̱x. Rü 
nügüca̱x nanaxügü i wüxi i 
wocaxacüchicüna̱xã i úiru i dexexü̃wa, 
rü nhu̱xmax rü nüxü̃ ínicua̱xüxü̃gü rü 
naxca̱x nanadai rü ínanagu i naxü̃nagü, 
rü nügümaxã nhanagürügü: “Pa 
Iraéutanüxü̃güx, daa nixĩ ya curü tupana 
ya Eyítuanewa cuxü̃ ínguxuchixẽẽcü”, 
nhanagürügü —nhanagürü ga Tupana. 
9 Rü nhanagürü ta ga Cori ya Tupana 
Moichéxü̃: —Rü meama chanangugü i 
nhaa duü̃xü̃gü rü nüxü̃ chicua̱xãchi nax 
tama inaxĩnüechaü̃xü̃. 10 Rü nhu̱xmax rü 
tama chanaxwa̱xe i choxna cuchogü erü 
poraãcü chanuxũchi namaxã i ngẽma 
duü̃xü̃gü rü noxtacüma tá 
ichayanaxoxẽxẽ. Notürü cuwa tá 
chanango̱xẽxẽ i wüxi i nachixü̃ane i 
poraxü̃ —nhanagürü. 11 Notürü nüma ga 
Moiché rü nhaa dexamaxã Cori ya 
Tupanaxü̃ narüngüxmüxẽẽchaü̃: —Pa 
Corix ¿tü̱xcüü̃ poraãcü namaxã cunu i 
ngẽma curü duü̃xü̃gü ga cumatama curü 
poramaxã ícunguxü̃xẽẽ̱xü̃ ga 
Eyítuanewa? 12 ¿Rü nhuxã́ãcü 
icunaxüchicaxü̃ i ngẽma Eyítuanecüã̱xgü 
nax chixri cuchiga yadexagüxü̃ca̱x rü 
nhagüxü̃: “Tupana rü Eyítuanewa 
ínananguxü̃xẽxẽ i Iraéutanüxü̃gü nax 
ma̱xpǘneanegu nadaiaxü̃ca̱x rü 
iyanaxoxẽẽãxü̃ca̱x i nhama i naanewa”, 
nhanagürügü tá? ¡Rü ngẽmaca̱x tauxü̃́ i 
cunuxü̃, rü nagu curüxĩnüxü̃ i norü 
chixexü̃ i ngẽma curü duü̃xü̃gü! 13 ¡Rü 
nüxna nacua̱xãchi ya yimá curü duü̃ ya 
Abraáũ, rü Isáqui, rü Iraéu ga Yacúgu 
ãégacü! Rü gumagümaxã nixĩ ga 
cugüégagutama cunaxueguxü̃ nax nüxü̃ 
curüngü̃xẽẽxü̃ rü nhacuxü̃: “Tá nüxü̃ 
charüngü̃xẽxẽ i cutaagü rü tá namuxũchi 
ẽxtagürüxü̃, rü guxü̃ma i nhaa naane i 
pemaxã chaxueguxü̃ rü tá pexrü nixĩ i 
guxü̃gutáma”, nhacuxü̃ —nhanagürü ga 
Moiché. 14 Rü nüma ga Cori ya Tupana 
rü ínayachaxãchi nawa ga yema poxcu 
ga norü duü̃xü̃gümaxã naxüxchaü̃xü̃. 
15 Rü yemawena ga Moiché rü guma 
ma̱xpǘnewa ínarüxĩ namaxã ga yema 
taxre ga nutatachinü ga norü 
guxü̃tachinüwa ãmatüxü̃ namaxã ga 
Tupanaarü mugü. 16 Rü nümatama ga 
Tupana nixĩ ga naxüãxü̃ ga yema taxre 
ga nutatachinü, rü naxümatüãxü̃ namaxã 
ga yema norü mugü. 17 Rü guma Yuchué 
ga Moichémücü ga namaxã ma̱xpǘnegu 
ÊXODO 32 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
112 
naxĩnagücü, rü yexguma duü̃xü̃güxü̃ 
naxĩnügu ga nax íyaxáichaü̃, rü 
Moichéxü̃ nhanagürü: —Nüxü̃ chaxĩnü i 
duü̃xü̃gü ícuxcuxü̃ rü nhama nügü 
nadaixü̃rüxü̃ ixĩgüxü̃ i ngẽma 
ínapegüxü̃wa —nhanagürü. 18 Notürü 
nüma ga Moiché rü nanangãxü̃ rü 
nhanagürü: —Ngẽma wiyaegü i nagu 
nawiyaegüxü̃, rü tama ngẽma nax 
naporamaegüxü̃ca̱x nixĩ, rü tama ngẽma 
nax naturamaegüxü̃arü wiyae nixĩ. 
Notürü tomare i wiyae nixĩ i ngẽma 
nüxü̃ chaxĩnüxü̃ —nhanagürü. 19 Rü 
yexguma nüma ga Moiché yema 
ínapegüxü̃wa nanguxgu, rü nüxü̃ nadau 
ga yema wocaxacüxchicüna̱xã, rü nüxü̃ 
nadau ga nax ínapetaegüxü̃ rü 
íyaxüãchitanüxü̃ ga duü̃xü̃gü. Rü 
yemaca̱x nanuxũchi ga Moiché rü norü 
numaxã inayachi̱x ga yema taxre ga 
nutatachinü ga Tupanaarü mugü nagu 
ümatüxü̃. Rü ma̱xpǘnepechinügu 
nanapuxãchixẽxẽ. 20 Rü nhu̱xũchi nüma 
ga Moiché rü nanayaxu ga yema 
wocaxacüxchicüna̱xã rü üxüxetüwa 
nayata̱xcuchi. Rü yemawena ga marü 
yaga̱u̱xgu rü nanawaxi rü nhu̱xmata 
naxãte̱xemare. Rü yema nate̱xe rü 
dexáwa nanagüe rü nhu̱xũchi yema 
Iraéutanüxü̃güxü̃ namu nax yema 
dexáwa naxaxegüxü̃ca̱x. 21 Rü Aróũxü̃ 
nhanagürü: —¿Ta̱xacü cumaxã naxü i 
nhaa duü̃xü̃gü rü ngẽmaca̱x i nhaa taxü̃ i 
chixexü̃gu cunayi̱xẽẽxü̃? —nhanagürü 
nüxü̃. 22 Rü nüma ga Aróũ rü Moichéxü̃ 
nangãxü̃ rü nhanagürü: —Pa Chorü 
Corix ¡tauxü̃́ i chamaxã cunuxü̃! Cuma 
rü meama nüxü̃ cucua̱x i nhaa duü̃xü̃gü 
nax norü me yixĩxü̃ nax chixexü̃ 
naxügüxü̃. 23 Rü nümagü ga duü̃xü̃gü rü 
nhanagürügü choxü̃: “¡Ẽcü wüxi i 
naxchicüna̱xã toxü̃́ naxü nax namaxã 
tatupanaã́xü̃ca̱x, erü tama nüxü̃ tacua̱x 
nax ta̱xacü nüxü̃ üpetüxü̃ i ngẽma 
Moiché ga Eyítuanewa toxü̃ ígaxü̃xü̃!” 
nhanagürügü choxü̃. 24 Rü yexguma ga 
chama rü chanangãxü̃, rü nhachagürü: 
“Rü yíxema tüxü̃́ nangexmaxe i úiru rü 
ẽcü ítanaxüxüchi̱x”, nhachagürü. Rü 
nümagü rü choxna nanaxãgü ga norü 
úirugü, rü chama rü üxüétüwa chayagu. 
Rü yemawa nixĩ ga ínanguxuchixü̃ ga 
nhaa wocaxacüxchicüna̱xã —nhanagürü. 
25 Rü nüma ga Moiché nüxü̃ nadau ga 
yema duü̃xü̃gü ga marü nax 
nangupetüxüchixü̃ ga naxü̃nearü 
ngúchaü̃ ga chixexü̃ nax naxügüxü̃, rü 
yemaacü norü uanüaxü̃́ 
nanatauxchaxẽxẽ nax nüxü̃ nacugüexü̃, 
yerü ga Aróũ rü tama aixcuma mea 
nüxna nadau. 26 Rü yexguma ga Moiché 
rü ínapegüxü̃arü ücuchicagu nachi rü 
nhanagürü: —¡Yíxema Tupanawaama 
ügǘxe rü nua chauxü̃tawa taxĩ! 
—nhanagürü. Rü guxü̃ma ga Lewítanüxü̃ 
naxü̃tawa naxĩ. 27 Rü yexguma ga 
Moiché rü yema Lewítanüxü̃xü̃ 
nhanagürü: —Tórü Cori ya Tupana rü 
nhanagürü pexü̃: “¡Ẽcü wüxichigü i 
pemax rü penayaxu i perü tara, rü 
ngẽma duü̃xü̃gü i noxrütama ngúchaü̃ i 
chixexü̃ ügüxü̃xü̃tawa pexĩ wüxichigü ya 
ĩwa rü penadai i ngẽma duü̃xü̃gü woo 
peeneegü yixĩgu rüe̱xna pemücügü 
yixĩgu rüe̱xna perü ngaicamagu pegüxü̃ 
yixĩgu!” —nhanagürü. 28 Rü yema 
Lewítanüxü̃ rü nayanguxẽẽgü ga yema 
Moiché namaxã nüxü̃ ixuxü̃, rü yema 
ngunexü̃gu rü nayue ga 3,000 ga yatügü. 
29 Rü yexguma ga Moiché rü nhanagürü: 
ÊXODO 32 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
113 
—Nhu̱xmawaxi nixĩ i aixcuma Tupanaga 
pexĩnüexü̃, erü penaxü nax penadaixü̃ i 
woo penegü rü peeneegü. Rü nhu̱xmax i 
nüma ya Tupana rü mexü̃ tá pemaxã 
naxuegu —nhanagürü. 30 Rü moxü̃ãcü ga 
Moiché rü duü̃xü̃güxü̃ nhanagürü: 
—Pema rü poraãcü chixexü̃ pexügü. Rü 
nhu̱xmax rü tá wena dauxü̃ chaxĩ nawa 
ya yima ma̱xpǘne ya Tupana nawa 
ngexmane nax nüxna chayaca̱xü̃ca̱x rü 
marü pexü̃́ nüxü̃ iyanangüma i ngẽma 
chixexü̃ i pexüxü̃ —nhanagürü. 31 Rü 
yemaca̱x ga Moiché rü wena dauxü̃ naxĩ 
nawa ga guma ma̱xpǘne ga Tupana 
nawa yexmane. Rü Tupanaxü̃ 
nhanagürü: —Aixcumaxü̃chi i ngẽma 
duü̃xü̃gü rü poraãcüxüchi chixexü̃ 
naxügü erü nügüca̱x nanaxügü i wüxi i 
naxchicüna̱xã i úirunaxca̱x nax namaxã 
natupanaã̱xgüxü̃ca̱x. 32 Rü ngẽmaca̱x 
cuxna chaca rü cuxü̃ chachixewe nax 
nüxü̃́ nüxü̃ cuyarüngümaxü̃ca̱x i ngẽma 
norü chixexü̃. Notürü ngẽxguma tama 
nüxü̃́ nüxü̃ icuyarüngümagux ¡rü 
noxtacüma ínapi i ngẽma chauéga nawa 
i curü popera i nagu cuxümatüxü̃! 
—nhanagürü. 33 Notürü nüma ga Cori ya 
Tupana rü nanangãxü̃ rü nhanagürü: 
—Yíxema tama chauga ĩnüxexicatama tá 
tixĩ ya tüxü̃ íchapiégaxe nawa i ngẽma 
chorü popera —nhanagürü. 
…… 
 
Cori ya Tupana rü Moichéxü̃ 
nanawe̱x i norü mexü̃ 
 
33
  
12 Rü nüma ga Moiché rü Cori 
ya Tupanaxü̃ nhanagürü: 
—Dücax, cuma choxü̃ cumu nax nhaa 
duü̃xü̃gümaxã ichacuáxü̃ca̱x, notürü 
tama chamaxã nüxü̃ quixu nax texé tá 
chawe tüxü̃ curümuxü̃ nax chamücü 
tixĩxü̃ca̱x. Rü ngẽxgumarüxü̃ ta 
chamaxã nüxü̃ quixu nax choxü̃́ 
cuyaxõxü̃ rü ngẽmaca̱x chamaxã 
cutaãxẽ. 13 Rü ngẽxguma chi aixcuma 
yixĩxgux i ngẽma ¡rü choxü̃ nüxü̃ 
nacua̱xẽxẽ i ngẽma nagu curüxĩnüxü̃, 
nax ngẽmaãcü cuxü̃́ chayaxõxü̃ca̱x, rü 
ngẽmaãcü taguma iyanaxoxü̃ca̱x nax 
chamaxã cutaãxẽxü̃! ¡Rü nagu rüxĩnü rü 
cuxrü nax yixĩxü̃ i nhaa duü̃xü̃gü! 
—nhanagürü. 14 Rü yexguma ga Tupana 
rü Moichéxü̃ nangãxü̃ rü nhanagürü: 
—Chama tátama cuxü̃ chaxümücü, rü tá 
cuxü̃ charüngü̃xẽxẽ —nhanagürü. 
15 Notürü nüma ga Moiché rü nanangãxü̃ 
rü nhanagürü: —Ngẽxguma cuma tama 
toxü̃ íquixümücügux, rü ¡tauxü̃́ i toxü̃ 
ícuchoxü̃xẽẽxü̃ i nua! 16 Erü ngẽxguma 
cuma tama toxü̃ íquixümücügux ¿rü 
nhuxã́ãcü tá nüxü̃ tacua̱x nax cuma rü 
tomaxã cutaãxẽxü̃? Notürü ngẽxguma 
toxü̃ íquixümücügux rü chama rü nhaa 
curü duü̃xü̃gü rü aixcuma tá nüxü̃ 
tacua̱x nax cupe̱xewa tama ngẽma togü 
i nhama i naanecüã̱xrüxü̃ tixĩgüxü̃ 
—nhanagürü. 17 Rü yexguma ga Cori ya 
Tupana rü nanangãxü̃ rü nhanagürü: 
—Ngẽma nhu̱xmax nüxü̃ quixuxü̃ rü tá 
chanaxü, erü cugu chayaxõ rü marü 
cumaxã chataãxẽ. Rü aixcuma nixĩ i 
ngẽma cumaxã nüxü̃ chixuxü̃ 
—nhanagürü ga Cori ya Tupana. 18 Rü 
yexguma ga Moiché rü Tupanaxü̃ 
naca̱a̱xü̃ rü nhanagürü: —Pa Corix, 
chanaxwa̱xe i choxü̃ cugü cuwe̱x nax 
nüxü̃ chadauxü̃ca̱x i ngẽma curü mexü̃ 
—nhanagürü. 19 Notürü nüma ga Cori ya 
Tupana rü Moichéxü̃ nangãxü̃ rü 
nhanagürü: —Nhu̱xma rü tá cuxü̃ 
ÊXODO 32 
,  
33 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
114 
chanawe̱x nax nhuxãcü 
chamecümaxü̃chixü̃ rü cupe̱xewa tá 
chaugü chixu. Rü chama rü tá choxü̃́ 
tangechaü̃tümüxü̃gü ya yíxema 
woetama chatümawa̱xexe. Rü tá tüxü̃ 
charüngü̃xẽxẽ ya yíxema woetama tüxü̃ 
charüngü̃xẽẽchaü̃xe. 20 Notürü cumaxã 
nüxü̃ chixu rü taxucürüwatáma 
chauchiwe cudau, rü yíxema chauchiwe 
dáuxe rü taxucürüwama tamaxü̃ 
—nhanagürü. 21 Rü nhanagürü ta ga 
Tupana: —Dücax, nua chauxü̃tawa 
nangexma ya wüxi ya nuta. ¡Rü ẽcü 
yima nutaétügu nachinagü! 22 Rü 
ngẽxguma ngẽ́ma chaxüpetü̱xgux, rü 
yima nutaarü ãxmaxü̃gu tá cuxü̃ 
chimucuchi. Rü cha̱xme̱xmaxã tá cuxü̃ 
charütütaxü̃ nhu̱xmatáta changupetü. 
23 Rü ngẽmawena rü tá chixũgachi nax 
cha̱u̱xca̱xwe̱xü̃ cudauxü̃ca̱x. Notürü 
chauchiwe rü taxucürüwama nüxü̃ 
cudau —nhanagürü. 
 
Ngexwaca̱xü̃xü̃ i nutatachinügü i 
Tupanaarü mugü nagu ümatüxü̃ 
 
34
  
1 Rü nüma ga Cori ya Tupana 
rü Moichéxü̃ nhanagürü: 
—¡Ẽcü, cumatama naxü i taxre i 
nutatachinügü i ngẽma 
nanoxriraxü̃xü̃tama, nax ngẽmagu 
chanaxümatüxü̃ca̱x i ngẽma chorü 
mugü ga yema quipuexẽẽxü̃gu 
chaxümatüxü̃! 2 ¡Rü ngẽxgumarüxü̃ ta 
cugü namexẽxẽ nax moxü̃ pa̱xmama 
dauxü̃ cuxĩxü̃ca̱x nawa ya daa ma̱xpǘne 
ya Chinaí! ¡Rü ngẽma yexeraãcü 
ínachuchitaeruü̃wa naxũ nax ngẽ́ma 
chape̱xewa cungexmaxü̃ca̱x! 3 ¡Rü 
taxúetáma cuwe dauxü̃ taxĩ! Rü tama 
chanaxwa̱xe nax texé nüxna 
ngaicamaxü̃ ya daa ma̱xpǘne, rü woo 
carnérugü, rü woo wocagü rü tama 
chanaxwa̱xe nax norü ngaicamána maxẽ 
nangõ̱xgüaxü̃ —nhanagürü ga Tupana. 
4 Rü nüma ga Moiché rü nanaxü ga 
yema taxre ga nutatachinügü. Rü 
moxü̃ãcü pa̱xmama rü nanade ga yema 
taxre ga nutatachinügü rü namaxã 
dauxü̃ naxĩ nawa ga guma ma̱xpǘne ga 
Chinaí, yema Cori ya Tupana namaxã 
nüxü̃ ixuxü̃rüxü̃. 5 Rü nüma ga Cori ya 
Tupana rü wüxi ga caixanexü̃gu ínarüxĩ 
rü Moichémaxã yéma nayexma, rü 
naégaxü̃ nixu. 6 Rü Moichépe̱xewa 
naxüpetü rü tagaãcü nhanagürü: 
—Chamax rü Cori chixĩ. Chamax rü 
Cori chixĩ. Rü chama nixĩ ya Tupana ya 
mecümaxü̃chicü, rü ngechaü̃wa̱xecü, rü 
yaxna ĩnüwa̱xecü, rü aixcuma tüxü̃ 
ngechaü̃cü rü aixcumaxü̃ ixucü chixĩxü̃ i 
chamax. 7 Rü chama rü guxü̃guma tüxü̃ 
changechaü̃ rü tüxü̃́ nüxü̃ 
ichayarüngüma i tümaarü pecádu rü 
tümaarü chixexü̃ ya yíxema aixcuma 
chauga ĩnüexe. Notürü taxũtáma tüxü̃ 
chaxüpetümare ya yíxema chixexü̃ 
ügǘxe. Rü tá tüxü̃ chapoxcue nhu̱xmata 
tümanegüwa rü tümataagüwa nangu 
—nhanagürü. 8 Rü yemaca̱x ga Moiché 
rü yexma nhaxtüanegu nanangücuchi rü 
Tupanaxü̃ nicua̱xüxü̃. 9 Rü nhanagürü: 
—¡Pa Corix, Pa Corix, rü ngẽxguma 
aixcuma yixĩxgu nax chamaxã 
cutaãxẽxü̃ rü ẽcü toxü̃ íixümücü! Rü 
aixcuma nixĩ i taxúegama 
naxĩnüechaü̃xü̃ i nhaa duü̃xü̃gü. ¡Notürü 
toxü̃́ nüxü̃ nangechaü̃ i torü pecádugü 
rü chixexü̃gü, rü toxü̃ nade nax curü 
duü̃xü̃gü tixĩgüxü̃ca̱x! —nhanagürü. 
…… 
ÊXODO 33 
,  
34 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
115 
 
Moiché rü nanaxümatü ga 
Tupanaarü mugü 
28 Rü nüma ga Moiché rü 40 ga 
ngunexü̃ rü 40 ga chütaxü̃ Corimaxã 
nayexma ga guma ma̱xpǘnewa. Rü 
taguma nachibü rü taguma naxaxe. Rü 
yexguma nixĩ ga Moiché naxümatüxü̃ ga 
yema 10 ga Tupanaarü mugü nagu ga 
yema nutatachinügü. 29 Rü yemawena 
ga Moiché rü guma ma̱xpǘne ga 
Chinaíwa ínarüxĩ namaxã ga yema taxre 
ga nutatachinügü ga Tupanaarü mugü 
nagu ümatüxü̃. Notürü yexguma 
ínaxĩ̱xgu, rü tama nügü nacua̱x ga nax 
bexma yaya̱u̱xrachametücüxüxü̃ yema 
nax Tupanamaxã yadexaxü̃ca̱x. 30 Rü 
yexguma ga Aróũ rü guxü̃ma ga 
Iraéutanüxü̃gü nüxü̃ daugügu ga Moiché 
ga nax yaya̱u̱xrachametücüxüxü̃, rü 
namuü̃e, rü tama nüxna 
nangaicamagüchaü̃. 31 Notürü nüma ga 
Moiché rü naxca̱x naca. Rü nüma ga 
Aróũ rü guxü̃ma ga yema duü̃xü̃güarü 
ãẽ̱xgacügü rü Moichéca̱x naxĩ. Rü nüma 
rü namaxã nidexa. 32 Rü yemawena rü 
guxü̃ma ga Iraéutanüxü̃gü rü Moichéca̱x 
naxĩ. Rü nüma ga Moiché rü namaxã 
nüxü̃ nixu ga yema mugü ga Cori ya 
Tupana namaxã nüxü̃ ixuxü̃ ga ma̱xpǘne 
ga Chinaíwa. 33 Rü yexguma marü nüxü̃ 
nachauxgu nax duü̃xü̃gümaxã yadexaxü̃, 
rü nügü natüchametü. 34 Rü yexguma 
Tupanamaxã yadexaxü̃gu ga Moiché rü 
nügü ínangegüchametü rü yemaacü 
namaxã nidexa nhu̱xmata ínaxũxü̃. Rü 
nhu̱xũchi yema Iraéutanüxü̃gümaxã 
nüxü̃ nixu ga yema mugü ga 
Tupanaxü̃tawa nayaxuxü̃. 35 Rü yexguma 
yema Iraéutanüxü̃gü nüxü̃ daugügu ga 
nax yaya̱u̱xrachametücüxüxü̃, rü nüma 
ga Moiché rü nügü natüchametü. Rü 
yemaacü nügü nixĩxẽxẽ nhu̱xmata wena 
Tupanamaxã yanadexa. 
…… 
 
Ãmaregü i Tupanapataca̱x ixĩxü̃ 
 
35
  
4 Rü nüma ga Moiché rü 
guxü̃ma ga Iraéutanüxü̃gümaxã 
nüxü̃ nixu rü nhanagürü: —Nhaa nixĩ i 
ngẽma Tupana tüxü̃ muxü̃ nax 
naxüxü̃ca̱x. 5 ¡Rü ẽcü pegütanüwa 
penade i ãmaregü i Cori ya Tupanaca̱x 
ixĩxü̃! Rü guxãma ya yíxema inaxãgüxe 
rü name nixĩ i tümaarü ngúchaü̃maxã 
itanaxãgü. ¡Rü nua penana i úiru, rü 
diẽrumü rü brṍche, 6 rü naxchirugü i 
we̱xracharaãcü yáuxü̃, rü naxchiru i 
dauxü̃ i we̱xracharaxü̃, rü naxchiru i 
dauxcharaxü̃, rü naxchiru i líũchi i 
mexechixü̃naxca̱x, rü bóyita̱xagü, 7 rü 
carnérucha̱xmüxü̃gü i dauxü̃maxã 
ichagüxü̃, rü togü i naxcha̱xmüxü̃ i 
mexechixü̃, rü mürapewagü i 
acáchianaxca̱x, 8 rü chíxü̃ i omüxü̃́wa 
mexü̃, rü pumára i chíxü̃éü̃ i 
chacherdóte chorü puracütanüxü̃eru 
namaxã rüngógüxü̃, rü pumárate̱xe i 
guwa mexü̃, 9 rü nutagü ya oníchi 
naxca̱x, rü naigü ya nutagü ya 
nga̱xãẽruxü̃ nax chacherdótegüarü 
ãẽ̱xgacüarü türemüchiruarü meruxü̃ 
yixĩxü̃ca̱x! —nhanagürü ga Moiché. 
…… 
 
Duü̃xü̃güarü ãmaregü rü 
ínaxüxüchi 
 
36
  
1 Rü nüma ga Moiché rü 
nhanagürü: —Nhu̱xma nax 
mea yanguxü̃ca̱x ya yima Tupanapata 
ÊXODO 34 
– 
36 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
116 
rü norü ngẽmaxü̃gü, rü pema i Becharéu 
rü Auriábi tá nixĩ i ngẽma puracümaxã 
ipecuáxü̃. Rü guxãma ya texé ya tüxü̃́ 
natauxchaxe nax ta̱xacürü 
ngẽmaxü̃güarü üxü̃ cuáxe rü guxãma ya 
texé ya Tupana ngẽma puracüca̱x cua̱x 
tüxna ãxẽ, rü yíxema tá tixĩ ya pexü̃ 
rüngü̃xẽẽgüxe i norü üwa —nhanagürü. 
2 Rü nüma ga Moiché rü naxca̱x naca ga 
Becharéu rü Auriábi, rü guxãma ga 
guxema tüxü̃́ natauxchaxe nax ta̱xacürü 
ngẽmaxü̃güarü üxü̃ cuáxe. Rü guxãma 
ga guxema Tupana yema puracüca̱x 
cua̱x tüxna ãxẽ rü tümaarü 
ngúchaü̃maxã tügü tixu. 3 Rü nümagü ga 
yema puracütanüxü̃ rü Moichéxü̃tawa 
nanayauxgü ga yema yemaxü̃gü ga 
Iraéutanüxü̃gü ixãgüxü̃ nax 
naxügüãxü̃ca̱x ga guma Tupanapata rü 
norü yemaxü̃gü. Rü nüma ga 
Iraéutanüxü̃gü rü guxü̃ma ga 
ngunexü̃gu norü ngúchaü̃maxã yema 
puracütanüxü̃na nayaxãgüxü̃ ga norü 
ãmaregü. 4 Rü nümagü ga yema 
puracütanüxü̃ ga guma Tupanapata 
ügüxü̃ rü ínayachaxãchitanü ga nax 
napuracüexü̃. 5 Rü Moichémaxã nüxü̃ 
nayarüxugüe rü nhanagürügü: —Ngẽma 
duü̃xü̃gü rü marü nanangupetüxẽẽxü̃chi 
nax toxü̃tawa nanaãxü̃ i norü ãmaregü 
naxca̱x ya yima Tupanapataarü puracü 
ga Cori ya Tupana nagu unetaxü̃ 
—nhanagürügü. 6-7 Rü yexguma ga 
Moiché rü duü̃xü̃güxü̃tawa namuga nax 
marü yanguxü̃ ga ãmaregü, rü yemaca̱x 
marü tama nanaxwa̱xe nax inaxãgüãxü̃ 
ga norü ãmaregü ga iyatüxü̃ rü ngexü̃gü 
naxca̱x ga guma Tupanapata. Rü 
yemaacü duü̃xü̃güxü̃ 
ínayachaxãchitanüxẽxẽ ga Moiché yerü 
yema ãmaregü rü meama ningu 
nhu̱xmata ínaxüxüchimare. 
…… 
 
39
  
42 Rü nüma ga Iraéutanüxü̃gü 
rü nanaxügü ga guxü̃ma ga 
yema Cori ya Tupana Moichéxü̃ 
muxü̃rüxü̃. 43 Rü yexguma Moiché nüxü̃ 
da̱xgu ga nax meama yanguxẽẽgüãxü̃ ga 
yema Tupana nüxü̃ ixuxü̃, rü 
duü̃xü̃gümaxã mexü̃ naxuegu. 
…… 
 
Moiché nanaxü ga Tupanapata 
 
40
  
17 Rü yexguma marü taxre ga 
taunecüwa yachocu̱xgux 
nawena ga Eyítuanewa nax ínachoxü̃xü̃, 
rü guma nüxíraxü̃cü ga tauemacüarü 
ügügu, rü yexguma nixĩ ga naxügüãxü̃ 
ga guma Tupanapata. 18 Rü nümatama 
ga Moiché nixĩ ga naxüãxü̃ ga guma 
Tupanapata, rü inanuãxü̃ ga 
natapü̱xmaü̃para. Rü yemawa nixĩ ga 
nangucuãxü̃ ga natapü̱xarü caxtaparagü. 
Rü yemaétüwa nananucu ga norü 
toxcupetü. Rü yemawena nananucu ga 
guma norü caxtagü ga ngãxü̃wa ügüne. 
19 Rü nhu̱xũchi nanatǘétü ga guma 
Tupanapata namaxã ga yema 
aixepewaama üxü̃ ga naãxü̃. Rü 
yemaétügu nanatǘ ga yema 
düxétüwaama üxü̃ ga naãxü̃ yema Cori 
ya Tupana namaxã nüxü̃ ixuxü̃ãcü. 
20-21 Rü yemawena ga Moiché rü nanade 
ga yema taxre ga nutatachinügü ga 
Tupanaarü mugü nagu ümatüxü̃ rü 
yema baúgu nayanúcu. Rü nhu̱xũchi 
nanawe̱xcupaweru rü nayaxǘcuchi ga 
naxã́taxü̃ rü Tupanapataarü aixepegu 
nayaxǘ. Rü nhu̱xũchi nayatüyepe̱xe rü 
yemamaxã nayadüxü ga yema baú 
ÊXODO 36 
,  39,   
40 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
117 
yema Cori ya Tupana namaxã nüxü̃ 
ixuxü̃ãcü. 22 Rü yema mecha ga poũarü 
nuruxü̃ rü Tupanapatagu nayaxǘcuchi 
norü tügünecüwaguama ga norü 
tüyemachiãarü düxétüwaama. 23 Rü 
yema mechaétügu Tupanape̱xegu 
meama nayanuma ga poũ yema Cori ya 
Tupana nüxü̃ ixuxü̃ãcüma. 24 Rü yema 
omü ga úirunaxca̱x rü ta yema 
Tupanapatagu nayaxǘcuchi norü 
to̱xoxwecüwagu ga mechaarü 
to̱xma̱xtawa. 25 Rü Cori ya 
Tupanape̱xewa nananaigüxẽxẽ ga yema 
omü yema Cori ya Tupana namaxã nüxü̃ 
ixuxü̃ãcü. 26 Rü yema úirunaxca̱x ga 
pumárate̱xearü guchicaxü̃ rü 
tüyemachiãpe̱xegu nanaxǘ ga guma 
Tupanapatawa. 27 Rü yemawa nayagu ga 
pumárate̱xe ga yixixü̃ yema Cori ya 
Tupana namaxã nüxü̃ ixuxü̃ãcü. 28 Rü 
yemawena ga Moiché rü nanachonagü 
ga guma Tupanapataarü tüáxü̃. 29 Rü 
nhu̱xũchi yema naxü̃nagüarü guchicaxü̃ 
ga Tupanaarü ãmaregü nawa íguxü̃ rü 
guma Tupanapatape̱xeguama nayaxǘ. 
Rü yéma Tupanaca̱x ínanagu ga 
naxü̃nagü rü trígute̱xe ga mexechixü̃, 
yema Cori ya Tupana namaxã nüxü̃ 
ixuxü̃ãcüma. 30 Rü yemawena ga Moiché 
rü guma Tupanapata rü ãmaregüarü 
ngãxü̃machate̱xegu nayaxǘ ga guma 
bachía ga yaxme̱xpáxü̃. Rü dexámaxã 
nanaxüãcu ya̱xme̱xü̃ruxü̃. 31 Rü yema 
bachíawa nixĩ ga dexá nayauxü̃güxü̃ ga 
Moiché rü Aróũ rü nanegü nax yemawa 
nügü yayaxme̱xgüxü̃ca̱x rü nügü 
yayauxgücutüxü̃ca̱x. 32 Rü nügü 
naya̱xme̱xgü rü nügü naya̱xcutügü ga 
yexguma Tupanapatagu nachoxcu̱xgux 
rü yexguma ãmaregüarü guchicaxü̃na 
nangaicamagügu, yerü yemaacü nixĩ ga 
Cori ya Tupana ga Moichémaxã nüxü̃ 
yaxuxü̃. 33 Rü yemawena ga Moiché rü 
ínanapoegu ga yema naa̱xtü ga guma 
Tupanapata rü yema ãmaregüarü 
guchicaxü̃. Rü nhu̱xũchi nayaxücuchi ga 
naa̱xarü türuxü̃. Rü yemagu nixĩ ga 
yacuáxü̃ ga yema puracü. 
 
Yema caixanexü̃ rü 
Tupanapataétügu ínarüxĩ 
34 Rü yexguma Moiché yanguxẽẽgu ga 
guma Tupanapata rü yema caixanexü̃ ga 
noxri Iraéutanüxü̃güpe̱xegu íxũchigüxü̃, 
rü guma Tupanapataétügu ínarüxĩ, rü 
Tupanaarü ngóonexü̃maxã nanapá. 35 Rü 
nüma ga Moiché rü taxucürüwama 
yexma naxücu yerü yema caixanexü̃ rü 
Tupanapatagu ínarüxĩ rü norü 
ngóonexü̃maxã nanapá ga guma 
Tupanapata. 
……  
ÊXODO 40 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
118 
 
Ãmaregüarü guchicaxü̃chiga 
 
1
  
1 Rü nüma ga Cori ya Tupana rü 
napatawa Moichéca̱x naca, rü 
nhanagürü nüxü̃: 2 —¡Ẽcü namaxã nüxü̃ 
ixu i ngẽma Iraéutanüxü̃gü rü ngẽxguma 
texé ãmare choxna ãxgu rü name nixĩ i 
tümaarütama wocagüwa rüe̱xna 
tümaarütama carnérugüwa choxna 
tanamu! 3 Rü ngẽma tümaarü ãmare i 
tümaxü̃natama ixĩxü̃ rü woca iyatüxü̃ i 
taxuwama chixexü̃ tá nixĩ. Rü ngẽma 
nax tüxü̃́ namaxã chataãxẽxü̃ca̱x rü 
chapataa̱xtüwa ngẽxmaxü̃ i guchicaxü̃wa 
tá nixĩ i itayaguxü̃. 4 Rü naerugu tá nixĩ i 
taxǘméxü̃ nax tüxü̃́ chanayaxuxü̃ca̱x i 
ngẽma tümaarü ãmare, rü tüxü̃́ nüxü̃ 
icharüngümaxü̃ca̱x i tümaarü chixexü̃gü. 
5 Rü ngẽma woca i yatüxü̃ rü chape̱xegu 
tá nixĩ i tayawiyenaãxü̃. Rü ngẽma Aróũ 
nanegü i chacherdótegü tá nixĩ i choxna 
naxuaxü̃güxü̃ ya yimá nagü. Rü ngẽma 
chapataarü ĩã̱xtüwa ngẽxmaxü̃ i 
guchicaxü̃ rü yimá nagümaxã tá 
nanamaxcuétü rü tá ínanamaxcuegu. 
6 Rü yimá chacherdóte ya cha̱u̱xca̱x 
yagucü i ngẽma ãmare rü tá 
nanacauxcha̱xmüxü̃ i ngẽma naxü̃na rü 
tá nanachexü̃gü. 7 Rü ngẽma 
chacherdótegü tá nixĩ i yanaixẽẽgüxü̃ ya 
üxü nawa i ngẽma guchicaxü̃. 8 Rü yima 
üxüwa tá nixĩ i ínaguxü̃ i ngẽma 
naxü̃naarü chexü̃güxü̃ rü naeru rü 
ngẽma naü̃nütaarü chíxü̃. 9 Rü yíxema 
cha̱u̱xca̱x ínaguxe i ngẽma namachi rü 
name nixĩ i meama dexámaxã 
tayayauxgüxü̃ i naü̃nüta rü naparagü. Rü 
nüma ya chacherdóte rü ngẽma 
guchicaxü̃wa tá ínanagu i guxü̃ma nax 
chama namaxã chataãxẽxü̃ca̱x i ngẽma 
naema i ngẽma ãmare —nhanagürü ga 
Cori ya Tupana. 
…… 
 
Chixexü̃güarü ütanüruxü̃ 
i ãmaregü 
 
6
  
1 Rü nüma ga Cori ya Tupana rü 
Moichémaxã nidexa rü nhanagürü 
nüxü̃: 2 —Ngẽxguma texé chape̱xewa 
chixexü̃ ü̱xgux rü wüxi i taxewa 
tümamücüxü̃ tawomüxẽẽ̱xgux, rüe̱xna 
wüxi i diẽru i tümamücü tüxü̃ namaxã 
nguxü̃xẽẽ̱xü̃ca̱x tümamücüxü̃ 
tawomüxẽẽ̱xgux, rü chixexü̃ taxü. Rü 
ngẽxgumarüxü̃ ta ega texé 
tümamücüxü̃tawa ta̱xacüca̱x tangĩ̱xgu, 
 
LEVÍTICO 
 
(Lewítanüxü̃arü puracüchiga) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
119 
rüe̱xna ta̱xacüca̱x tüxü̃ tachixewegu nax 
tüxna tanaxãxü̃ca̱x rü nhu̱xũchi tama 
tanatáeguxẽẽgu, rü chixexü̃ taxü. 3 Rü 
ngẽxgumarüxü̃ ta ega texé wüxi i 
to̱xguã̱xarü ngẽmaxü̃ i iyarütaxuxü̃ 
itayanga̱xgux rü itayacu̱xgu rü nhu̱xũchi 
nüxü̃ tixuxgu nax tama nüxü̃ 
itayangauxü̃, rü chixexü̃ taxü. Rü 
ngẽxgumarüxü̃ ta ega notüca̱xma 
tümamücümaxã itaxunetagu notürü 
tama tayanguxẽẽgu i ngẽma nüxü̃ 
tixuxü̃, rü chixexü̃ taxü. 4-5 Rü ngẽmaca̱x 
ega texé ngẽmaãcü chixexü̃ ü̱xgux, rü tá 
tanawoeguxẽxẽ i guxü̃ma i ngẽma 
naxca̱x tangĩ́xü̃, rü ngẽma to̱xguã̱xna 
tanapuxü̃, rü ngẽma wüxi i taxewa 
tümamücüxü̃ tawomüxẽẽxü̃, rü ngẽma 
iyarütaxuxü̃ i nüxü̃ itayangauxü̃, rü 
ngẽma womüxẽẽãcü tayaxuxü̃. Rü naétü 
i ngẽma naxca̱x tangĩ́xü̃ rü tá norü 
yorana tanaxã i ngẽma naxca̱x 
tangĩ́xü̃arü yexera, rü ngẽmaãcü 
nhu̱xũchi chape̱xewa tá tanaga i 
tümaxü̃na i tümaarü chixexü̃ca̱x choxna 
tayamuxü̃. 6 Rü ngẽma tümaxü̃na i 
cha̱u̱xca̱x timáxü̃ rü tanaxwa̱xe i wüxi i 
carnéru i taxuwama nanhuxraxü̃xü̃ nixĩ. 
Rü cumax, Pa Moichéx, rü tá cunangugü 
nax nanhuxraxü̃xü̃ i tümaarü chixexü̃ rü 
ngoxi tümaxü̃na i cuxü̃tawa tagaxü̃ rü 
marü tümaarü chixexü̃tanügu name. Rü 
ngẽma naxü̃na rü tümaxü̃natanüwa tá 
nixĩ i tanayaxuxü̃ rü chacherdótexü̃tawa 
tanagaxü̃ nax chape̱xewa tümaarü 
chixexü̃ca̱x tayaguxü̃. 7 Rü ngẽmaãcü 
yimá chacherdóte rü tá choxna nachogü 
nax tüxü̃́ nüxü̃ icharüngümaxü̃ca̱x i 
tümaarü chixexü̃. Rü chama rü aixcuma 
tá tüxü̃́ nüxü̃ icharüngüma —nhanagürü 
ga Cori ya Tupana. 
 
Ucu̱xẽ nax nhuxãcü 
 
yagugüãxü̃ i ngẽma 
 
ãmaregü 
8 Rü nüma ga Cori ya Tupana rü 
Moichémaxã nidexa rü nhanagürü 
nüxü̃: 9 —¡Aróũmaxã rü nanegümaxã 
nüxü̃ ixu nax nhuxãcü tá yagugüãxü̃ i 
ngẽma naxü̃nagü i cha̱u̱xca̱x nadaixü̃! 
¡Rü ngẽma naxü̃nagü i yagugüxü̃ rü 
guxü̃ma i ngẽma chütaxü̃ rü ngẽma 
ãmarearü guchicaxü̃arü ã́xwe ya 
naicüétügu nananu nax ngẽxma 
yaxaexü̃ca̱x! 10 Rü moxü̃ãcü pa̱xmama 
rü nüma ya chacherdóte rü tá 
nicu̱xcuchi i naxchiru i líũchinaxca̱x rü 
natüü̃chiru i ngẽmarüü̃tama ixĩxü̃. Rü 
ngẽmawena rü ngẽma guchicaxü̃wa tá 
nanayaxu i ngẽma naxü̃naarü 
tanimuca, rü ngẽma ãmarearü 
guchicaxü̃cüwagu tá nanagütaque̱xe. 
11 Rü ngẽmawena rü tá ínacuxuchi rü to 
i naxchirugu tá nicu̱x. Rü ngẽmaãcü 
wüxi i nachica i mexü̃ i ĩanepechinüwa 
ĩxpemawa tá nayagü ya yimá tanimuca. 
12 Rü yima üxü ya ngẽma naxü̃naarü 
guchicaxü̃wa naixü̃ne rü tama name 
nax yaxoxü̃. Rü nüma ya chacherdóte 
rü nanaxwa̱xe nax naxüxǘxü̃ãxü̃ i 
guxü̃ma i pa̱xmama. Rü ngẽxma 
üxüétügu tá nanaxǘnagü i ngẽma 
naxü̃na i tá yaguxü̃. Rü ngẽxgumarüxü̃ 
ta rü ngẽ́ma tá nayagu i norü chíxü̃ i 
ngẽma naxü̃nagü i duü̃xü̃gü choxna ãxü̃ 
nax namaxã icharüngüxmüxü̃ca̱x. 13 Rü 
ngẽmaãcü ya yima üxü i ãmarearü 
guchicaxü̃wa naixü̃ne rü tagutáma 
peyaxoxẽxẽ —nhanagürü ga Cori ya 
Tupana. 
…… 
LEVÍTICO 6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
120 
 
Moiché rü duü̃xü̃güpe̱xewa 
chíxü̃maxã Aróũxü̃ nabaeru 
 
8
  
1 Rü nüma ga Cori ya Tupana rü 
Moichémaxã nidexa rü nhanagürü: 
2 —¡Ẽcü naxca̱x naca ya Aróũ rü nanegü! 
¡Rü nanutaque̱xe i ngẽma 
chacherdótegüchiru, rü ngẽma chíxü̃ i 
baeruruxü̃, rü ngẽma wocaxacü i yatüxü̃ i 
chixexü̃arü ütanüca̱x imáxü̃, rü ngẽma 
taxre i carnérugü rü yimá pexchi i poũ i 
ngearü pu̱xẽẽruü̃ã́xü̃ nagu nucü! 3 ¡Rü 
nhu̱xũchi chapataã̱xtüarü ücuchicagu 
nangutaque̱xexẽxẽ i guxü̃ma i duü̃xü̃gü! 
—nhanagürü ga Tupana. 4 Rü nüma ga 
Moiché rü nanaxü ga yema Cori ya Tupana 
nüxü̃ ixuxü̃. Rü nümagü ga duü̃xü̃gü rü 
guma Tupanapataa̱xtüarü ücuchicagu 
nangutaque̱xegü. 5 Rü nüma ga Moiché rü 
nhanagürü duü̃xü̃güxü̃: —Nhaa i nhu̱xmax 
tá chaxüxü̃ nixĩ i ngẽma Tupana choxü̃ 
muxü̃ nax chanaxüxü̃ —nhanagürü. 6 Rü 
nüma ga Moiché rü Aróũca̱x rü nanegüca̱x 
naca rü Tupanape̱xewa dexámaxã 
nayayauxgü. 7 Rü yemawena rü wüxi ga 
ma̱xpáxü̃ ga naxchirugu Aróũxü̃ 
nicu̱xcuchi rü mea nayachota ga norü 
goyexü̃. Rü nayacu̱xcuchi ga yema 
düxétüwa üxü̃ ga naxchiru. Rü yemaétüwa 
nayacu̱xcuchi ga naxchiru ga nuxũxü̃ ga 
ngechacüüxü̃ ga líũchinaxca̱x. Rü yema rü 
meama nayagota norü goyexü̃maxãtama. 
8 Rü nhu̱xũchi nayanga̱xcuchi ga yema 
norü türemüxü̃. Rü yema norü 
türemüxü̃arü chacugu nananuxcu ga guma 
nutagü ga Uríü̃ rü Tumíü̃. 9 Rü nhu̱xũchi 
nayanga̱xcuchipate̱xe. Rü yema 
napate̱xecatüwa nayaxǘcuchi ga wüxi ga 
úiru ga botachinüxü̃ ga nawa nüxü̃ 
nacua̱xgüxü̃ nax chacherdótegüarü 
ãẽ̱xgacü yixĩxü̃, yerü yemaacü nixĩ ga Cori 
ya Tupana ga Moichéxü̃ namuxü̃. 10 Rü 
yemawena rü nüma ga Moiché rü 
nanayaxu ga yema chíxü̃ ga baeruruxü̃ rü 
nanamaxcuétü ga guma Tupanapata rü 
norü yemaxü̃gü nax yemaacü 
Tupanaca̱xicatama yaxĩgüxü̃ca̱x. 11 Rü 
yematama chíxü̃maxã nanamaxcu 7 
e̱xpü̱xcüna ga yema ãmaregüarü 
guchicaxü̃. Rü nhu̱xũchi yema chíxü̃maxã 
nanabaétü ga yema ãmaregüarü 
guchicaxü̃, rü guxü̃ma ga norü yemaxü̃gü, 
rü guma bachía ga ya̱xme̱xpáxü̃. Rü 
yemaacü Tupanaca̱xicatama nayaxĩgüxẽxẽ. 
12 Rü nhu̱xũchi ga Moiché rü Aróũerugu 
nanaba ga yema chíxü̃, rü yemaacü 
Tupanaarü puracüca̱x nüxü̃ naxuneta. 
…… 
 
Nadábi rü Abiúarü chixexü̃ 
 
10
  
1 Notürü Aróũ nanegü ga Nadábi 
rü Abiú rü wüxichigü nanayaxu 
ga noxrütama ã́xwepáxü̃. Rü 
ngexcürüücümare ga ã́xwe ga tama 
Tupana naxwa̱xecümaxã nanaxüãcugü. 
Rü guma ã́xweétügu nanagü ga norü 
pumárate̱xe rü nhu̱xũchi Tupanape̱xewa 
nanangegü nax yemamaxã nüxü̃ 
yacua̱xüü̃güxü̃ca̱x. Rü yemaacü tama 
nayanguxẽẽgü ga yema Tupana namaxã 
nüxü̃ ixuxü̃. 2 Rü yemaca̱x Tupanaxü̃tawa 
ínaxũxũ ga üxüema ga ínaguxü̃. Rü 
Tupanape̱xegu nayue. 3 Rü nüma ga 
Moiché rü Aróũxü̃ nhanagürü: 
—Nhaachiga nixĩ ga yema Cori ya Tupana 
nüxü̃ ixuxü̃ ga yexguma nhaxgux: “Rü 
yíxema choxna ngaicamachaü̃xe rü 
chama rü tá tüxü̃ chanawe̱x nax aixcuma 
chaxüünexü̃. Rü guxü̃ma i 
Iraéutanüxü̃güpe̱xewa tá ichanawe̱x i 
LEVÍTICO 8,   
10 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
121 
chorü pora”, nhaxgu —nhanagürü ga 
Moiché. Rü nüma ga Aróũ rü yéma 
nangea̱xmare. 4 Rü nhu̱xũchi nüma ga 
Moiché rü naxca̱x naca ga Michaéu rü 
Euchapá ga Aróũ nanepü ga Uyiéu 
nanegü, rü nhanagürü nüxü̃: —¡Yéa 
Tupanapatawa ípeyada̱u̱x i ngẽma 
petanüxü̃gü rü peyato i naxü̃negü! ¡Rü 
ĩanechipenügu peyata̱xgü! —nhanagürü. 
5 Rü nümagü ga Michaéu rü Euchapá rü 
yéma naxĩ, rü yema naxchirugümaxãtama 
nananuquegü. Rü yemaacü nayato ga 
naxü̃negü rü nayata̱xgü, yema Moiché 
namaxã nüxü̃ ixuxü̃rüxü̃. 
 
Chacherdótegüarü puracüchiga 
6 Rü yemawena ga Moiché rü 
nayaxucu̱xẽ ga Aróũ rü nanegü ga 
Ereachá rü Itamá rü nhanagürü: 
—¡Taxũtáma pegü pexixerugüxẽxẽ rü 
pegüchirugu pegáugüe nax ngẽmaãcü 
ipenawéxü̃ca̱x i perü ngechaü̃ naxca̱x i 
ngẽma yuexü̃! Erü ngẽxguma ngẽmaãcü 
penaxü̱xgux rü ngürüãchi pema rü tá ta 
peyue rü guxü̃táma i duü̃xü̃gümaxã tá 
nanu ya Tupana. Notürü name nax 
guxü̃ma i ngẽma togü i Iraéutanüxü̃gü 
naxca̱x naxauxexü̃ i ngẽma taxre i norü 
chixexü̃gagu Cori ya Tupana daixü̃. 
7 Notürü i pemax i chacherdótegü nax 
pexĩgüxü̃ ¡rü taxũtáma nüxna pexĩgachi 
ya yima Tupanapata nax tama 
peyuexü̃ca̱x! Erü pema rü woetama 
Tupanaarü puracüca̱x pexü̃ naxuneta, rü 
yemaca̱x chíxü̃ i üünexü̃maxã pexü̃ 
chibaeru —nhanagürü ga Moiché. Rü 
yema Moiché namaxã nüxü̃ ixuxü̃ãcü 
nanaxügü. 8-9 Rü yemawena ga nüma ga 
Cori ya Tupana rü nüxí Aróũmaxã 
nidexa rü nhanagürü nüxü̃: —Ngẽxguma 
cuma rüe̱xna cunegü ngẽxma chapatagu 
pechocu̱xgux rü tama name ya wíũ ya 
ngúcü rüe̱xna ta̱xacü i to i ngúxü̃ 
pixaxgü. Rü nhaa pemaxã nüxü̃ chixuxü̃, 
rü ngẽma nixĩ i wüxi i mu i guxü̃gutáma 
nagu pexĩxü̃ i cuma rü cunegü rü 
cutaagü. 10-11 Rü penaxwa̱xe i nüxü̃ 
pecua̱x i ngẽma aixcuma üünexü̃ rü 
ngẽma tama üünexü̃, rü ngẽma aixcuma 
mexü̃ rü ngẽma tama mexü̃. Rü 
ngẽmaãcü tá meama penangúexẽxẽ i 
duü̃xü̃gü nax nagu naxĩxü̃ i guxü̃ma i 
chorü mugü i Moichéwa pemaxã nüxü̃ 
chixuxü̃ —nhanagürü ga Tupana. 
…… 
 
Naxü̃nagü i mexü̃ rü naxü̃nagü i 
tama mexü̃ nax nangṍxü̃ 
 
11
  
1 Rü nüma ga Cori ya Tupana rü 
Moichémaxã rü Aróũmaxã 
nidexa rü nhanagürü nüxü̃: 2-3 —¡Namaxã 
nüxü̃ pexu i ngẽma Iraéutanüxü̃gü rü 
marü name i nanangõ̱xgü i guxü̃ma i 
naxü̃nagü i wenaxarü iyóxmüwemügüxü̃ 
rü taxrepatüxü̃! 4 Notürü ngẽma 
naxü̃nagü i wena iyóxmüwemügüxü̃ 
notürü tama taxrepatüxü̃ ¡rü taxũtáma 
penangõ̱x! Rü ngẽxgumarüxü̃ ta i ngẽma 
naxü̃nagü i taxrepatüxü̃ notürü tama 
wena iyóxmüwemügüxü̃ ¡rü taxũtáma 
penangõ̱x! Rü ngẽmaca̱x i ngẽma caméru 
rü woo wena niyóxmüwemü notürü 
taxũtáma penangõ̱x, erü tama 
nataxrepatü. Rü ngẽma rü wüxi i naxü̃na 
i tama mexü̃ nixĩ nax nangṍxü̃. 5 Rü 
ngẽxgumarüxü̃ i ngẽma naxü̃na i teyóü̃ (i 
nangaraxü̃). Rü ngẽma rü wena 
niyóxmüwemü notürü tama nataxrepatü 
rü ngẽmaca̱x tama naxü̃na i ngõ̱xwa 
mexü̃ nixĩ. 6 Rü ngẽxgumarüxü̃ i ngẽma 
LEVÍTICO 10 
,  
11 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
122 
naxü̃na i lébri (i nacuéliuraxũ) rü wena 
niyóxmüwemü notürü tama nataxrepatü. 
Rü ngẽmaca̱x wüxi i naxü̃na i tama mexü̃ 
nixĩ nax nangṍxü̃. 7 Rü ngẽxgumarüxü̃ i 
cuchi rü woo nataxrepatü notürü tama 
wena niyóxmüwemü rü ngẽmaca̱x tama 
name nax nangṍxü̃. 8 ¡Rü taxũtáma 
penangõ̱x i ngẽma naxü̃nagü i 
chachu̱xuxü̃, rü bai nüxü̃ pingógümare 
ega nayu̱xgux! Erü naxü̃na i tama mexü̃ 
nixĩgü nax penangṍxü̃. 9 Rü natanüwa i 
ngẽma choxnigü i dexáwa maxẽxü̃ i 
márwa rüe̱xna natügüwa rü tá penangõ̱x 
i ngẽma ãxpe̱xátüca̱xwegüxü̃ rü 
ãchicuxü̃. 10 Notürü ngẽma choxnigü i 
ngexpe̱xátüca̱xwegüxü̃ rü ngechicugüxü̃ 
¡rü taxũtáma penangõ̱x ega woo márcüã̱x 
yixĩgu, rüe̱xna natügücüã̱x yixĩgu, 
rüe̱xna choxni i íxraxü̃ yixĩgu, rüe̱xna 
choxni i taxü̃ yixĩgu, rü taxũtáma 
penangõ̱x! 11 ¡Rü taxũtáma penangõ̱x i 
ngẽma choxnigü i ngexpe̱xátüca̱xwegüxü̃ 
rü ngechicugüxü̃ erü choxni i tama 
ngõ̱xwa mexü̃ nixĩgü! Rü ngẽxguma 
nayu̱xgu ¡rü taxũtáma nüxü̃ pingógü erü 
naxãũãchi! 12 Rü ngẽmaãcü i guxü̃ma i 
ngẽma dexáwa maxẽxü̃ i 
ngexpe̱xátüca̱xwegüxü̃ rü ngechicugüxü̃ 
¡rü taxũtáma penangõ̱x! 13 Rü ngẽma 
werigütanüwa ¡rü taxũtáma penangõ̱x i 
ngẽma ĩyü rü dawü, rü dawü i márcüã̱x! 
—nhanagürü. 
…… 
 
Ngunexü̃ i nagu ínaguxü̃ i ãmaregü 
i chixexü̃arü ütanüruü̃chiga 
 
16
  
2 Rü Cori ya Tupana rü 
nhanagürü Moichéxü̃: 
—¡Namaxã nüxü̃ ixu ya cuenexẽ ya Aróũ 
rü tama name i ngexü̃rüüxü̃ i 
ngunexü̃gumare nixücu nagu i ngẽma 
nachica i üünexü̃ i tüyemachiü̃ca̱xwena 
ngẽxmaxü̃ rü bai nüxna nangaicama i 
ngẽma baúátaxü̃ nax tama nayuxü̃ca̱x! 
Erü chama rü ngẽma baúátaü̃étüwa tá 
changexma nawa i ngẽma caixanexü̃. 
3 Rü nüma ya Aróũ rü name nixĩ i wüxi i 
wocaxacü i yatüxü̃maxã ngẽxma 
chapataa̱xtügu naxücu nax ngẽxma 
yamáaxü̃ca̱x noxrütama chixexü̃tanü. Rü 
ngẽxgumarüxü̃ tá ta ngẽ́ma nanaga i 
wüxi i carnéru nax cha̱u̱xca̱x 
yaguãxü̃ca̱x. 4 Notürü naxü̃pa nax 
ngẽxma naxücuxü̃ rü name nixĩ i 
naxaiyaxíra rü nagu nicu̱x i naxchiru 
imáxpaxü̃ i líũchinaxca̱x i woetama 
ngẽmaca̱x ixĩxü̃, rü ngẽma natüü̃chiru i 
líũchinaxca̱x rü ta. Rü tá nügü nigoye rü 
nayanga̱xcuchi i napate̱xe i líũchinaxca̱x. 
Erü ngẽma nixĩ i naxchirugü i woetama 
ngẽmaruxü̃ ixĩgüxü̃. 5 Rü ngẽma 
Iraéutanüxü̃gütanüwa rü taxre i 
bóyixacü tá niyaxu, rü ngẽma tá nixĩ i 
duü̃xü̃güarü pecáduca̱x choxna namuxü̃. 
Rü ngẽxgumarüxü̃ tá ta ngẽ́ma nanaga i 
wüxi i carnéru nax ngẽ́ma yaguãxü̃ca̱x. 
…… 
11-12 Rü nüma ya Aróũ rü tá cha̱u̱xca̱x 
nayagu i ngẽma wocaxacü i noxrütama 
chixexü̃arü ütanüruxü̃ nax nüxü̃́ nüxü̃ 
icharüngümaxü̃ca̱x i noxrütama rü 
napatacüã̱xarü chixexü̃gü. Rü nhu̱xũchi 
nüma ya Aróũ rü naxü̃naarü 
guchicaxü̃wa tá nanayaxu ya ã́xwe ya 
naicü rü yimamaxã tá nanaxüãcu i ngẽma 
pumárate̱xearü guruü̃páxü̃. Rü naétü tá 
nanayaxu i taxreãcume̱xẽ i pumárate̱xe i 
paacaxüchixü̃. Rü ngẽmamaxã tá 
tüyemachiü̃ca̱xwegu naxücu. 13 Rü ngẽma 
pumárate̱xe rü tá chape̱xewa nayagu nax 
LEVÍTICO 11,   
16 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
123 
ngẽma norü caxixü̃ i ngẽma pumára rü 
ngẽma baúátaü̃étügu nacaixnagüxü̃ca̱x. 
Rü ngẽmaãcü tá nixĩ i taxũtáma nayuxü̃ 
ya Aróũ. 14 Rü yimá nagü i ngẽma 
wocaxacü rü tá íxracü ngẽ́ma nanange rü 
naxme̱xmaxã tátama yimá nagümaxã 
nanamaxcuétü i ngẽma naxã́taxü̃ i ngẽma 
baú i norü tügünecüwawaama. Rü 
nhu̱xũchi tá nanamaxcuétü i 7 e̱xpü̱xcüna 
i ngẽma naxã́taü̃pe̱xewaama. 15 Rü 
ngẽmawena rü tá nayama̱x i ngẽma bóyi i 
duü̃xü̃güarü chixexü̃tanü ixĩxü̃. Rü yimá 
nagü rü tá ngẽma tüyemachiü̃ca̱xwena 
nanange. Rü ngẽ́ma aixepewa rü yimá 
nagümaxã tá nanamaxcuétü rü 
nanamaxcupe̱xe i ngẽma baúã́taxü̃ ngẽma 
wocaxacügümaxã namaxcuãxü̃rüxü̃. 16 Rü 
ngẽmaãcü tá nixĩ i Aróũ ngẽma nachica i 
üünexü̃wa iyanaxoxẽẽãxü̃ i ngẽma 
chixexü̃gü i Iraéutanüxü̃gü nagu maxẽxü̃ 
rü ngẽma nax tama chauga naxĩnüexü̃, rü 
guxü̃ma i ngẽma togü i chixexü̃ i 
naxügüxü̃. Rü ngẽmaãcü tátama nixĩ i 
chape̱xewa namexẽẽãxü̃ ya yima chapata 
i duü̃xü̃güpataarü ngãxü̃tanüwa 
ngexmane. 
…… 
20 Rü ngẽxguma Aróũ chape̱xewa marü 
namexẽẽgu i ngẽma nachica i üünexü̃ rü 
yima chapata rü ngẽma ãmarearü 
guchicaxü̃, rü ngẽxgumawena tá 
wüxíexü̃ namu nax yagaãxü̃ca̱x i ngẽma 
bóyi i maxü̃xü̃. 21 Rü ngẽma bóyierugu 
nanuxme̱xãcüma tá nüxü̃ nixu i guxü̃ma 
i ngẽma Iraéutanüxü̃güarü chixexü̃gü, rü 
norü nuxwa̱xegü, rü norü pecádugü. Rü 
ngẽmaãcü tá ngẽma bóyiwa tá 
nayaxǘãchi i guxü̃ma i ngẽma 
duü̃xü̃güarü chixexü̃gü. Rü ngẽmawena 
rü tá nüxü̃ naxuneta i wüxi i duü̃xü̃ nax 
ínachianexü̃wa yatáãxü̃ca̱x i ngẽma bóyi. 
22 Rü ngẽxguma ngẽma chianexü̃gu 
yanataxu̱xgu, rü ngẽma bóyi rü tá 
nayange i guxü̃ma i Iraéutanüxü̃güarü 
chixexü̃gü nax ngẽ́ma chianexü̃wa 
yawogüaxü̃ca̱x. 
…… 
29 Rü nhaa tá nixĩ i wüxi i mu i 
guxü̃gutáma nagu pexĩxü̃ i pemax. Rü 
ngẽxguma yimá 7 ya tauemacüarü 10 i 
ngunexü̃wa nanguxgu tá nixĩ i 
pexaureexü̃. Rü tá ípeyachaxãchigüxü̃ i 
perü puracüwa i guxãma i pemax i 
Iraéutanüxü̃gü. Rü ngẽxgumarüxü̃ tá ta 
nanaxügü i ngẽma duü̃xü̃gü i to i 
nachixü̃anecüã̱xgü i petanügu ãchiü̃güxü̃. 
30 Rü ngẽma ngunexü̃gu tá nixĩ i pexü̃́ 
nüxü̃ icharüngümaxü̃ i perü chixexü̃gü, 
rü ngẽmaãcü tá nixĩ i chape̱xewa 
pengearü pecáduã̱xgüxü̃. 31 Rü ngẽma tá 
nixĩ i wüxi i mu i guxü̃gutáma nagu 
pexĩxü̃. Rü pema i ngẽma ngunexü̃gu rü 
tá iperüngü̃gü rü pexauree —nhanagürü 
ga Cori ya Tupana. 
…… 
 
Ngunexü̃gü ga Tupanaarü cua̱xüxü̃ 
nagu naxügüxü̃ 
 
23
  
1 Rü nüma ga Cori ya Tupana 
rü Moichémaxã nidexa rü 
nhanagürü nüxü̃: 
…… 
4 —Nhaagü tá nixĩ i ngunexü̃gü i 
cha̱u̱xca̱x ípexüxüchixü̃ i guxcüma ya 
taunecügu. Rü ngẽma ngunexü̃gügu tá 
nixĩ i pengutaque̱xegüxü̃ nax choxü̃ 
pecua̱xüü̃güxü̃ca̱x. 5 Rü yimá nüxíraxü̃cü 
ya tauemacüarü 14 arü yáuanecü, rü tá 
chauégagu penaxüchiga i ngẽma 
Üpetüchiga. 6 Rü ngẽmaarü 
LEVÍTICO 16 
,   
23 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
124 
moxü̃ãcütama rü tá chauégagu penaxü i 
poũ i ngearü pu̱xẽẽruü̃ã́xü̃. Rü 7 i 
ngunexü̃ tá nixĩ ipenangṍxü̃ i ngẽma 
poũ. 7 Rü ngẽma nüxíraxü̃xü̃ i ngunexü̃gu 
rü tá cha̱u̱xca̱x pengutaque̱xegü. ¡Rü 
taxuxü̃táma i puracü pexüe! 8 Rü 7 i 
ngunexü̃ tá nixĩ i cha̱u̱xca̱x peyaguxü̃ i 
perü ãmaregü. Rü ngẽma norü 7 i 
ngunexü̃gu rü tá cha̱u̱xca̱x 
pengutaque̱xegü. ¡Rü taxuxü̃táma i 
puracü pexüe! —nhanagürü ga Tupana. 
 
Tupanana nanaxã ga nüxíraxü̃xü̃ ga 
norü tríguarü o 
9 Rü yema nhaxguwena rü nüma ga 
Cori ya Tupana rü Moichéxü̃ nhanagürü: 
10 —Nhaa ore tá nixĩ i namaxã nüxü̃ 
quixuxü̃ i ngẽma Iraéutanüxü̃gü: “Rü 
ngẽxguma nagu pechocu̱xgux i ngẽma 
naane i chama tá pexna chaxãxü̃, rü 
ngẽxguma peyabuxgügu i ngẽma perü 
trígu, rü tá perü chacherdótena penaxã i 
ngẽma nüxíra pebuxuxü̃ i norü o i 
ngẽma trígu. 
…… 
15-16 Rü ngẽma ngunexü̃ i nagu ngẽ́ma 
chacherdótexü̃tawa penanaxü̃ i ngẽma 
nüxíra pebuxuxü̃ i trígu i perü ãmareruxü̃, 
rü ngẽma ngü̃xchigaarü ngunexü̃wéama 
üxü̃ i ngunexü̃wa tá ipenaxügü nax 
peyaxugüxü̃ i ngunexü̃gü nhu̱xmata 50 i 
ngunexü̃wa nangu. Rü ngẽmawena tá nixĩ 
i wena choxna penaxãxü̃ i perü ãmaregü i 
perü trígutanüwa” —nhanagürü. 
…… 
 
Tupanaégagu nanaxüchigagü ya 
naixatünaxca̱x ya düxenügü 
33 Rü yema nhaxguwena rü nüma ga 
Cori ya Tupana rü Moichéxü̃ nhanagürü: 
34 —¡Namaxã nüxü̃ ixu i ngẽma 
Iraéutanüxü̃gü i nhaa ore: “Rü yimá 7 
ya tauemacüarü 15 i ngunexü̃gu tá nixĩ 
i penaxüchigaxü̃ nax chauégagu 
penaxüxü̃ ya perü düxenügü ya 
naixatünaxca̱x! Rü 7 i ngunexü̃ tá 
ngẽxma nagu pepegü. 
…… 
41 Rü wüxichigü ya taunecügu rü 
ngẽxguma norü 7 ya tauemacüwa 
nanguxgux, rü tá chauégagu 7 i 
ngunexü̃ penaxüchiga nax 
naixatünaxca̱x ya perü düxenügüne 
pixügüxü̃. Rü ngẽma nixĩ i wüxi i mu i 
guxü̃gutáma nagu pexĩxü̃, rü 
pexacügüwa rü petaagüwa rü tá ta 
naxüe. 42 Rü ngẽma 7 i ngunexü̃gügu rü 
guxãma i pema i Iraéutanüxü̃gü rü 
naixatünaxca̱x ya perü düxenügüwa tá 
pengexmagü. 43 Rü ngẽmaãcü tá nixĩ i 
penegü rü petaagü i nüxü̃ nacua̱xgüxü̃ 
ga yexguma Eyítuanewa pexü̃ 
íchanguxü̃xẽẽ̱xgux, rü naixatünaxca̱x ya 
perü düxenügüwa nax pexü̃ 
chamaxẽxẽẽxü̃ i pema i Iraéutanüxü̃gü. 
Erü chama nixĩ i perü Cori ya Tupana 
chixĩxü̃” —nhanagürü ga Tupana. 44 Rü 
yemaacü nixĩ ga Moiché ga 
Iraéutanüxü̃maxã nüxü̃ yaxuxü̃ nachiga 
ga yema ngunexü̃gü ga Tupanaca̱x tá 
ínaxüxüchigüxü̃. 
…… 
 
 
27
  
30 —Rü ngẽxguma 10 wetaü̃ i 
penetüarü o pexü̃́ ngẽxmagu, 
woo trígu rüe̱xna woo ta̱xacürü ori̱x 
yixĩ, rü wüxi rü Tupanaarü nixĩ, erü 
marü nümatama nügüca̱x ínanaxüxüchi 
—nhanagürü ga Tupana. 
……  
LEVÍTICO 23 
,   
27 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
125 
 
Nixugü ga Iraéutanüxü̃gü ga 
Chinaíwa 
 
1
  
1 Rü yexguma norü taxre ga 
taunecüwa nanguxgu nax 
Eyítuanewa ínachoxü̃xü̃, rü gumáarü 
taxre ga tauemacügu nixĩ ga Tupana ga 
Moichémaxã yadexaxü̃ ga guma 
Tupanapatawa ga Chinaíarü 
chianexü̃wa. 2-3 Rü Moichéxü̃ namu rü 
nhanagürü: —¡Peyaxugü i guxü̃ma i 
Iraéutanüxü̃gü i nügütanüxü̃chigü, rü 
wüxi ya ĩpatacüã̱xchigü, nax nüxü̃ 
pecuáxü̃ca̱x i naéga rü norü mu i 
guxü̃ma i ngẽma yatüxü̃gü i 20 ya 
taunecü nüxü̃́ ngẽxmagüxü̃ rüe̱xna 
yexeraarü taunecüã̱xgüxü̃ rü marü mexü̃ 
nax churaragü yixĩgüxü̃! Rü 
natanüxü̃tücumüchigügu tá cunawüéga. 
Rü Aróũ tá nixĩ ya cuxü̃ rüngü̃xẽẽcü 
nawa i ngẽma puracü. 4 Rü 
ngẽxgumarüxü̃ ta rü 
wüxitücumüwachigü rü tá naxca̱x peca i 
wüxi i yatü i woetama ngẽmatücumüwa 
ãẽ̱xgacü ixĩxü̃ nax pexü̃ nangü̃xẽẽxü̃ca̱x. 
5 Rü nhaagü nixĩ i naéga i ngẽma 
ãẽ̱xgacügü i tá pexü̃ rüngü̃xẽẽgüxü̃. Rü 
Rubéü̃tanüxü̃wa rü Erichú ya Chedeú 
nane tá nixĩ. 6 Rü Chimiáũtanüxü̃wa rü 
Cherumié ya Yurichadái nane tá nixĩ. 
7 Rü Yudátanüxü̃wa rü Naachóũ ya 
Aminadábi nane tá nixĩ. 8 Rü 
Ichacátanüxü̃wa rü Natanaéu ya Chuá 
nane tá nixĩ. 9 Rü Yeburóũtanüxü̃wa rü 
Eriabé ya Elóũ nane tá nixĩ. 10 Rü Yúche 
nane ga Efraĩ́tanüxü̃wa rü Ericháma ya 
Amiúyi nane tá nixĩ. Rü Yúche nane ga 
Manachétanüxü̃wa rü Gamariéu ya 
Pedachú nane tá nixĩ. 11 Rü 
Bẽyamítanüxü̃wa rü Abidáũ ya Yideṍni 
nane tá nixĩ. 12 Rü Dáü̃tanüxü̃wa rü 
Aiyeché ya Amichadái nane tá nixĩ. 
13 Rü Achétanüxü̃wa rü Payiéu ya Ocrã́ũ 
nane tá nixĩ. 14 Rü Gáyitanüxü̃wa rü 
Eriacháfi ya Reué nane tá nixĩ. 15 Rü 
Natarítanüxü̃wa rü Aíra ya Enáü̃ nane tá 
nixĩ —nhanagürü ga Cori ya Tupana. 
16 Rü yemagü nixĩ ga yema norü 
ãẽ̱xgacüchigü ga nadexü̃ nax 
natanüxü̃gümaxã inacua̱xgüxü̃ca̱x. 
…… 
20-21 Rü yexguma marü 
nügütanüxü̃chigü rü wüxi ya 
ĩpatacüã̱xchigü yaxugüã̱xgu rü 
nayawügüéga ga yema yatüxü̃gü ga 20 
ga taunecü nüxü̃́ yexmagüxü̃ rüe̱xna 
 
NÚMEROS 
 
(Iraéutanüxü̃arü ugüchiga) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
126 
yexeraarü taunecüã̱xgüxü̃ rü marü mexü̃ 
nax churaragü yixĩgüxü̃. Rü norü mu rü 
nhaa nixĩ: Rü Rubéü̃ ga Iraéu nane ga 
yacütanüxü̃wa rü 46,500 ga yatüxü̃gü 
nixĩ ga churarawa mexü̃. 22-23 Rü 
Chimiáũtanüxü̃wa rü 59,300 nixĩ. 
24-25 Rü Gáyitanüxü̃wa rü 45,650 nixĩ. 
26-27 Rü Yudátanüxü̃wa rü 74,600 nixĩ. 
28-29 Rü Ichacátanüxü̃wa rü 54,400 nixĩ. 
30-31 Rü Yeburóũtanüxü̃wa rü 57,400 
nixĩ. 32-35 Rü Yúche nanegütanüxü̃wa rü 
Efraĩ́tanüxü̃wa rü 40,500 nixĩ. Rü 
Manachétanüxü̃wa rü 32,200 nixĩ. 
36-37 Rü Bẽyamítanüxü̃wa rü 35,400 nixĩ. 
38-39 Rü Dáü̃tanüxü̃wa rü 62,700 nixĩ. 
40-41 Rü Achétanüxü̃wa rü 41,500 nixĩ. 
42-43 Rü Natarítanüxü̃wa rü 53,400 nixĩ. 
44-46 Rü yexguma Moiché rü Aróũ 
yaxugügügu wüxigu namaxã ga yema 12 
ga norü ngü̃xẽẽruü̃gü ga wüxitücumüarü 
ãẽ̱xgacüchigü ixĩgüxü̃, rü guxü̃wama rü 
603,550 wa nixĩ ga nanguxü̃ ga yema 
yatüxü̃gü ga 20 ga taunecüwa ngugüxü̃ 
rü churarawa imexü̃. 
 
Lewítanüxü̃arü puracüchiga 
47 Notürü yexguma yaxugügügu ga 
yema yatügü ga marü churarawa imexü̃ 
rü yema Lewítanüxü̃gü rü tama nixugü 
ga natanüwa. 48 Yerü ga Cori ya Tupana 
rü marü Moichémaxã nüxü̃ nixu rü 
nhanagürü nüxü̃: 49 “Ngẽxguma tá 
cuyaxugügu i Iraéutanüxü̃gü ¡rü 
taxũtáma cuyaxugü i ngẽma Lewítanüxü̃ 
ixĩgüxü̃! 50 Rü ngẽma Lewítanüxü̃gü rü 
chapatawaarü puracütanüxü̃ tá 
cuyaxĩgüxẽxẽ nax nüxna nadaugüxü̃ca̱x 
ya yima chapata rü norü ngẽmaxü̃gü. 
Rü ngẽxguma ngextá penangegügu ya 
yima chapata, rü nümagü tá nixĩ i 
ínangexechigüãxü̃ namaxã i guxü̃ma i 
norü ngẽmaxü̃gü i namaxã cha̱u̱xca̱x 
napuracüexü̃. Rü nümagü rü tá 
chapataxü̃ ínapemaeguãchi”, nhanagürü 
ga Cori ya Tupana. 
…… 
 
Caixanexü̃ ga Tupanapataétügu 
írüxĩxü̃chiga 
 
9
  
15 Rü yexguma yanguxgu ga guma 
Tupanapata, rü yema ngunexü̃gu rü 
wüxi ga caixanexü̃ naétügu ínarüxĩ. Rü 
yáuanecü rü naétüwa nango̱xoxü̃ ga 
üxüemarüxü̃ ixĩxü̃, rü nayexmaecha 
nhu̱xmata yangóonexü̃mare. 16 Rü 
guxü̃guma yemaacüãxü̃ nixĩ, rü yexguma 
ngunecü rü caixanexü̃ nixĩ ga naétügu 
írüxĩxü̃ ga guma Tupanapata, rü chütacü 
rü nhama üxüemarüxü̃ nixĩ ga naétüwa 
ngo̱xoxü̃xü̃. 17 Rü yexguma guma 
Tupanapataétüwa iyachü̱xüãchixü̃gu ga 
yema caixanexü̃, rü nüma ga 
Iraéutanüxü̃gü rü inaxĩãchixü̃ ga nax 
inaxĩxü̃. Rü yema íyachaxãchixü̃wa ga 
yema caixanexü̃, rü yéma 
nayachaxãchitanü, rü yexma napegü. 18 Rü 
yexguma Cori ya Tupana namaxã nüxü̃ 
ixuxgu ga nax inaxĩãchixü̃ rü inaxĩãchi. Rü 
yexguma namaxã nüxü̃ yaxuxgu ga nax 
inachoxü̃ rü yexma narücho. Rü yexguma 
yema caixanexü̃ Tupanapataétüwa 
yexmaechagu rü tama inaxĩ. 
…… 
 
Tupana rü Iraéutanüxü̃gümaxã 
nanaxuegu nax namachi tá 
 
nüxna naxãxü̃ 
 
11
  
4 Rü yema Iraéutanüxü̃gü rü 
nhuxre ga Eyítuanecüã̱xgümaxã 
narüxücutanü, rü yema duü̃xü̃gü nixĩ ga 
NÚMEROS 1 
,  9,   
11 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
127 
nüxna cua̱xãchiexü̃ ga yema õna ga 
Eyítuanewa nangõ̱xgüxü̃. Rü nüma ga 
Iraéutanüxü̃gü rü düxwa yemaga 
naxĩnüe rü yemaca̱x nidexagü rü 
nhanagürügü: —Chierü tüxü̃́ 
nangexmagu i namachi nax nangṍxü̃ca̱x. 
5 Rü nhuxãcü nüxna tacua̱xãchie ga 
yema choxni ga chíxü̃ ga ngetanüãcüma 
ingõ̱xgüxü̃ ga Eyítuanewa. Rü 
ngẽxgumarüxü̃ ta nüxna tacua̱xãchie ga 
nhuxãcü nangṍxü̃ ga pepínu, rü meráũ, 
rü chabúragü rü áyu. 6 Notürü i 
nhu̱xmax rü taiyamaxã nua tayuechaü̃, 
erü nataxuma i to i ta̱xacü i nüxü̃ 
idauxü̃ rü manáxicatama 
—nhanagürügü. 7 Rü yema maná rü 
nanachicúriachireraxü̃ rü nadexra 
nhama ta̱xacü i dexragüxü̃rüxü̃. 8 Rü 
nüma ga duü̃xü̃gü rü nanade ga yema 
maná ga dauxü̃wa rüyi̱xiixü̃. Rü 
nhu̱xũchi nayacamügü rü nanamuxragü 
rü nhu̱xũchi nayaxütachinü. Rü yema 
maná rü nhama chíxü̃wa ínaguxü̃rüxü̃ 
nixĩ ga naaca. 9 Rü chütacü ga yexguma 
nanguxgu ga cherena ga yema 
ínapegüxü̃étügu, rü yexguma ta nixĩ ga 
nayixü̃ ga maná. 10 Rü nüma ga Moiché 
rü nüxü̃ naxĩnü ga Iraéutanüxü̃gü ga 
naã̱xpatawachigü nax yema õnaca̱x 
yadexagüxü̃. Rü nüma ga Cori ya 
Tupana rü yemaca̱x poraãcü nanu rü 
yexgumarüxü̃ ta ga Moiché. 11 Rü nüma 
ga Moiché rü Tupanaxü̃ nhanagürü: 
—Chama nax curü duü̃xü̃chire̱x chixĩxü̃ 
¿rü ta̱xacüca̱x tama chamaxã cutaãxẽ rü 
ngẽmaca̱x chauxchaama choxü̃ 
cunangenagüxẽxẽ i nhaa duü̃xü̃güarü 
guxchaxü̃gü? 12 ¿Ẽ̱xna chauxacügü 
nixĩgü rü ngẽmaca̱x choxü̃ cumuxü̃ nax 
nhama õxchanagürüxü̃ chayagagüxü̃ i 
nawa i ngẽma naane ga nũxcüma torü 
o̱xigümaxã nüxü̃ quixuxü̃? 13 ¿Rü ngextá 
tá namachi choxü̃ ta iyanga̱u̱xü̃ nax 
chanachibüexẽẽxü̃ca̱x i guxü̃ma i nhaa 
duü̃xü̃gü? Rü auxeãcüma nixĩ i choxü̃ 
yaca̱a̱xü̃güechaxü̃ rü nhagüxü̃ choxü̃: 
“¡Rü torü ngõ̱xruxü̃ i namachi toxna ta 
naxã!” nhagüxü̃. 14 Rü chama rü marü 
tama choxü̃́ natauxcha nax chaxica 
namaxã ichacuáxü̃ i nhaa duü̃xü̃gü. Erü 
ngẽma puracü rü nata rü ngẽmaca̱x 
taxucürüwa chaxica chanaxü. 15 Rü 
ngẽxguma tá ngẽmaãcü chamaxã 
quixĩxgu ¡rü noxtacüma choxna nayaxu 
i nhaa chorü maxü̃, ega choxü̃ 
cungechaü̃xgu! Rü ngẽmaãcü tá marü 
taxũtáma chauxchaama chayangenagü i 
nhaa duü̃xü̃güarü guxchaxü̃gü 
—nhanagürü ga Moiché. 16 Notürü 
nüma ga Cori ya Tupana rü Moichéxü̃ 
nangãxü̃ rü nhanagürü: —¡Ẽcü 
nanutaque̱xe i 70 i norü ãẽ̱xgacügü i 
Iraéutanüxü̃gü i duü̃xü̃gü naga ĩnüexü̃, 
rü chapatawa nagagü! ¡Rü ngẽ́ma choxü̃ 
namaxã yarüngu̱xẽxẽ! 17 Rü chama rü tá 
ngẽxma ícharüxĩ, rü ngẽ́ma tá cumaxã 
chidexa. Rü tá ngẽma ãẽ̱xgacügüna 
chanaxã i ngẽma chauãxẽ i cuwa 
ngẽxmaxü̃ nax nümagü cuxü̃ 
nangü̃xẽẽgüxü̃ca̱x nax namaxã 
inacua̱xgüxü̃ i nhaa duü̃xü̃gü. Rü 
ngẽxguma rü marü taxũtáma cuxica 
namaxã icucua̱x. 18 ¡Rü nhu̱xũchi 
namaxã nüxü̃ ixu i duü̃xü̃gü nax nügü 
yamexẽẽgüxü̃ca̱x naxca̱x i moxü̃arü 
ngunexü̃, rü ngẽmaãcü tá nixĩ i namachi 
tá nangõ̱xgüxü̃! Erü marü nüxü̃ chaxĩnü 
nax auxeãcüma nhagüxü̃: “¿Nhuxcü 
ngexü̃ yixĩ i namachi rü ta ingõ̱xgü? Rü 
narümemae nixĩ ga Eyítuanewa 
NÚMEROS 11 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
128 
iyexmagügu”, nhagüxü̃. Rü marü name 
rü chama tá namachi nüxna chaxã nax 
nangõ̱xgüaxü̃ca̱x. 19 Rü taxũtáma 
wüxitama i ngunexü̃ nanangõ̱xgü rü bai 
i taxre, rü bai i 5, rü bai i 10, rü bai i 20 
i ngunexü̃guxicatama tá nanangõ̱xgü. 
20 Rü wüxi ya tauemacüxü̃chi tá nixĩ i 
namachi nangõ̱xgüxü̃ nhu̱xmatáta 
naemamaxã yangü̃ãtanücüxüx rü nawa 
naxoégagü erü choxü̃ naxoe i chamax i 
Cori ya Tupana nax natanüwa 
changexmaxü̃. Rü naxauxeãcüma rü 
chape̱xewa nhanagürügü: “¿Rü 
ta̱xacüca̱x ga Eyítuanewa íichoxü̃xü̃?” 
nhanagürügü —nhanagürü ga Cori ya 
Tupana. 21 Rü yexguma ga Moiché rü 
Tupanaxü̃ nangãxü̃ rü nhanagürü: —Rü 
ngẽma duü̃xü̃gü i chawe rüxĩxü̃ rü 
600,000 i yatügü nixĩgü. ¿Rü nhuxãcü 
nüxü̃ quixuxü̃ rü wüxi ya tauemacü tá 
nixĩ i namachi toxü̃ cungõ̱xẽẽxü̃? 22 ¿Rü 
ngextá nangema i ngẽma muxü̃ i 
carnérugü rü wocagü nax ngẽma 
tadaixü̃ca̱x rü guxaxü̃́ 
yangumachixü̃ca̱x? Rü woo chi guxü̃ma 
i choxni i taxü̃ i taxtücüã̱x nüxna ixãxgu 
rü taxũchima nüxü̃́ ningu —nhanagürü. 
23 Notürü nüma ga Cori ya Tupana rü 
nanangãxü̃ rü nhanagürü: —¿Cuma 
nagu curüxĩnügu i ngẽma chorü pora rü 
naxíraxü̃? Rü nhu̱xmax tá nüxü̃ cudau 
nax aixcuma tá yanguxü̃ i ngẽma nüxü̃ 
chixuxü̃ —nhanagürü. 
…… 
31 Rü nüma ga Cori ya Tupana rü 
ínananguxẽxẽ ga wüxi ga tacü ga 
buanecü ga márwa ne buemacü. Rü 
gumaemagu ínangugü ga muxũchixü̃ ga 
ngugagü rü yema ínapegüxü̃gu nayi rü 
namaxã naxãanemare nhu̱xmata wüxi i 
ngunexü̃ itixũ ga nax namaxã 
naxãanemarexü̃. Rü wüxi ga métruwa 
nangu ga norü yaxcü ga nügüétügu nax 
nayi̱xü̃. 32 Rü guxü̃ma ga yema 
ngunexü̃gu, rü guxü̃ma ga yema 
chütaxü̃gu rü moxü̃ãcüarü ngunexü̃gu 
rü nüma ga duü̃xü̃gü rü nanade ga 
yema ngugagü. Rü guxema rü 
noxremaexü̃ dexe rü 10 chita tüxü̃́ 
nayexma. Rü yema 
ínayexmagüxü̃ã̱xtügu tayapagü. 
33 Notürü yexguma yexwaca̱x nüxü̃ 
nangõ̱xnetagügu ga namachi ga yema 
ngugagü, rü nüma ga Cori ya Tupana rü 
duü̃xü̃gümaxã nanu, rü nanayuexẽxẽ ga 
muxü̃ma. 34 Rü yemaca̱x nixĩ ga 
Quibrúchi-Táwamaxã naxüégagüãxü̃, 
yerü yexma nixĩ ga nata̱xgüxü̃ ga yema 
duü̃xü̃gü ga õnaguxicatama rüxĩnüexü̃. 
…… 
 
Moiché rü Canaã́anewa nanamugü 
ga 12 ga ngugütaeruü̃gü 
 
13
  
1 Rü nüma ga Cori ya Tupana rü 
Moichémaxã nidexa rü 
nhanagürü: 2 —¡Ẽcüx, Canaã́anewa 
namugü i 12 i yatügü nax ngẽ́ma 
yangugütaegüxü̃ca̱x, erü ngẽma naane 
tá nixĩ i pexna chaxãxü̃ i pema i 
Iraéutanüxü̃gü! ¡Rü 
wüxitücumüwachigü rü inamuãchi i 
ngẽma norü ãẽ̱xgacü ixĩxü̃! 
—nhanagürü ga Tupana. 3 Rü nüma ga 
Moiché rü yema chianexü̃ ga Paráũgu 
ãégaxü̃wa inanamuãchitanü ga yema 
ãẽ̱xgacügü yematama Tupana namaxã 
nüxü̃ ixuxü̃rüxü̃. Rü guxü̃ma ga yema 
12 rü natanüxü̃gü ga Iraéutanüxü̃gü 
nüxü̃ ngechaü̃güxü̃ nixĩgü. 
…… 
NÚMEROS 11,   
13 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
129 
17 Rü nüma ga Moiché rü nayamugü 
ga yema yatügü nax Canaã́anewa 
naxĩxü̃ca̱x rü yéma yangugütaegüxü̃ca̱x. 
Rü nhanagürü nüxü̃ —¡Ngẽma chianexü̃ 
i Neguébiguama pexĩ rü 
ínamáxpü̱xanexü̃wa pechopetü! 18 Rü tá 
penangugü i ngẽma naane, rü yima ĩane 
rü ngoxi naporae i ngẽma duü̃xü̃gü i 
ngẽxma ãchiü̃güxü̃ rüe̱xna tama, rü 
ngoxi namu rüe̱xna tama. 19 Rü tá 
penangugügü ya yima norü ĩane rü 
ngoxi düxenügümare yixĩ rüe̱xna mea 
ínapoxegugü, rü ngẽma naane i nawa 
nangexmagüxü̃ rü ngoxi mexü̃ i 
waixümü yixĩ rüe̱xna tama. 20 Rü tá 
penangugü rü ngoxi nawaxmüane 
rüe̱xna tama. Rü ngẽxgumarüxü̃ ta 
penangugü rü ngoxi nanaixnecüã́ 
rüe̱xna tama. ¡Rü tauxü̃́ ipemuü̃exü̃! Rü 
nua tá penge i ngẽ́macüã̱x i nanetüarü o 
—nhanagürü ga Moiché. Rü yema 
naanewa rü meama nüxíraxü̃xü̃ ga norü 
úwaarü o idauxgu nixĩ ga yexguma 
Moiché yéma namugügu ga yema 
yatügü ga ngugütaewa yéma ĩxü̃. 21 Rü 
yema yatügü rü yéma naxĩ rü 
nayangugügü ga yema nachixü̃ane. Rü 
súwaama ga chianexü̃ ga Chĩ́ 
íyexmaxü̃wa inanaxügüe ga nax 
nangugügüãxü̃ ga yema naane rü 
nhu̱xmata ĩane ga Réubiwa nangugü ga 
nórchiwaama ga ĩane ga Amáarü 
ngaicamána. 22 Rü yema chianexü̃ ga 
Neguébiwaama nachocu rü nhu̱xmata 
ĩane ga Ebróü̃wa nangugü. Rü guma 
ĩanegu nixĩ ga naxãchiü̃güxü̃ ga 
Aimáũtanüxü̃gü, rü Checháitanüxü̃gü rü 
Tamáitanüxü̃gü ga Enáquitaagü ixĩgüxü̃. 
Rü guma ĩane ga Ebróü̃ rü marü 
nũxcüma naxü. Rü marü 7 ga taunecü 
nüxíra naxü naxü̃pa ga guma ĩane ga 
Yoã́ ga Eyítuanewa yexmane. 23 Rü 
yema ngatexü̃ ga Ecúwa nangugü, rü 
yéma nayadaegü ga wüxi ga 
úwamaxü̃chacüxü ga tárexex üchixü̃arü 
oṍxü̃. Rü wüxi ga naiwa nayawe̱xgü rü 
yemaacü nügümaxã nayangetaü̃gü. Rü 
ori̱x ga fígu rü ori̱x ga boxra rü ta 
ningegü. 24 Rü yema ngatexü̃ rü Ecúgu 
nanaxüégagü naxca̱x ga yema úwarexe 
ga yéma yadaegüxü̃ ga yema 
Iraéutanüxü̃gü. 25-26 Rü 40 ga ngunexü̃ 
ningegü ga nax nangugüanegüaxü̃. Rü 
yemawena rü naxca̱x nawoegu ga yema 
nachica ga Cáyi ga Paráũarü 
chianexü̃wa yexmaxü̃ yerü yéma nixĩ ga 
nayexmagüxü̃ ga Moiché rü Aróũ rü 
guxü̃ma ga Iraéutanüxü̃gü. Rü nüma ga 
yema ngugütaewa ne ĩxü̃ rü nüxü̃ 
nixugügü ga guxü̃ma ga yéma nüxü̃ 
nadaugüxü̃. Rü nüxü̃ nanawe̱xgü ga 
yema nanetüarü o ga yema 
nachixü̃anewa ne nangegüxü̃. 27 Rü 
Moichémaxã nüxü̃ nixugüe rü 
nhanagürügü: —Marü nawa ne taxĩ i 
ngẽma naane i nawa toxü̃ cumugüxü̃. 
Rü aixcuma nixĩ i ngẽma naanewa rü 
guxü̃wama nangexmaxü̃ i nabüane i 
mexü̃ rü taguma nataxuxü̃. Rü nhaagü 
nixĩ i ngẽma nanetügü i ngẽ́ma muxü̃. 
28 Notürü ngẽma duü̃xü̃gü i ngẽxma 
ãchiü̃güxü̃ rü nipora, rü yima norü 
ĩanegü rü nita rü ínapoxegugü. Rü to ga 
yéma nüxü̃ tadauxü̃ nixĩ ga guma 
Enáquitaagü i narüü̃tama 
imáchanexü̃chixü̃. 29 Rü ngẽma 
Neguébianewa rü ngẽxma naxãchiü̃gü i 
ngẽma Amaréchitanüxü̃gü. Rü ngẽma 
ínamáxpü̱xanexü̃gu rü naxãchiü̃gü i 
ngẽma Etéutanüxü̃gü rü 
NÚMEROS 13 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
130 
Yebuchéutanüxü̃gü rü Amuréutanüxü̃gü. 
Rü márcutügu rü natü i Yurdáũcutügu 
nixĩ i naxãchiü̃güxü̃ i Canaã́anecüã̱xgü 
—nhanagürügü. 30 Rü yexguma ga wüxi 
ga yema ngugütaeruxü̃ ga Carébi rü 
nanachianexẽxẽ ga yema duü̃xü̃gü ga 
Moichépe̱xewa yexmagüxü̃ rü 
nhanagürü: —¡Ngĩxã tóxrüxü̃ tayaxĩxẽxẽ 
i ngẽma naane, erü yixema rü tüxü̃́ 
natauxcha nax tóxrüxü̃ yaxĩxẽẽxü̃! 
—nhanagürü. 31 Notürü ga yema togü ga 
namücügü rü nanangãxü̃gü rü 
nhanagürügü nüxü̃: —Tama nixĩ i 
namexü̃ nax namaxã yigü idaixü̃ i 
ngẽma duü̃xü̃gü, erü nüma rü tá tüxü̃ 
narüporamaegü —nhanagürügü. 32 Rü 
yexguma ga yema togü ga 
Carébimücügü rü nüxü̃ nixugüe nax 
nachixexü̃ ga yema naane rü 
nhanagürügü: —Rü ngẽma nachixü̃ane i 
nawa ngugütaewa ne taxĩxü̃ rü tama 
mexü̃ nixĩ. Rü ngẽma naane ga 
tayangugüxü̃ rü nachu̱xu rü ngẽmagagu 
muxü̃ma i ngẽma naanegu ãchiü̃güxü̃ i 
duü̃xü̃gü rü nayue. Rü nhu̱xũchi 
guxü̃ma ga yatüxü̃gü ga yéma nüxü̃ 
tadauxü̃ rü nitaxüchi. 33 Rü nüxü̃ 
tadaugü ga Enáquitanüxü̃ ga itaxüchixü̃ 
rü máchanexü̃chixü̃. Rü yemaca̱x ga 
toma ga naxü̃tawa nax togü tadaugüxü̃ 
rü tanamunügüraxü̃mare. Rü nümagü rü 
ta yemaacütama toxü̃ nadaugü 
—nhanagürügü. 
 
Nüma ga Iraéutanüxü̃gü rü tama 
Cori ya Tupanaga naxĩnüechaü̃ 
 
14
  
1 Rü yexguma yema 
ngugütaewa ne ĩxü̃arü orexü̃ 
naxĩnüegu ga yema Iraéutanüxü̃gü rü 
aita naxüe, rü yema chütaxü̃ rü axugu 
ningunexü̃gü. 2 Rü guxü̃ma ga nümagü 
rü chixri Moiché rü Aróũchigagu 
nidexagü, rü nhanagürügü: 
—Narümemae chi nixĩ ga Eyítuanegu 
nax iyuexü̃ rüe̱xna nuxã ínachianexü̃gu 
rü tama ngẽma naane i yangugügüxü̃gu 
nax iyuexü̃. 3 ¿Rü ta̱xacüwa ya Cori ya 
Tupana i ngẽma nachixü̃anewa tüxü̃ 
nagagüxü̃ nax ngẽxma daigu iyuexü̃ca̱x, 
rü taxma̱xgü rü taxacügü rü tórü 
uanügüme̱xẽgu tayixü̃ca̱x? Rü 
narümemae nixĩ i Eyítuaneca̱x tawoegu 
—nhanagürügü. 4 Rü yexguma ga 
wüxichigü nügümaxã nhanagürügü: 
—Ngĩxã nüxü̃ taxuneta i wüxi i tórü 
ãẽ̱xgacü nax tamaxã inacuáxü̃ca̱x rü 
ngẽmamaxã Eyítuaneca̱x iwoeguxü̃ca̱x 
—nhanagürügü. 5 Rü yexguma ga 
Moiché rü Aróũ rü nhaxtüanegu 
nanangücuchitanü nape̱xewa ga 
guxü̃ma ga duü̃xü̃gü. 6 Rü nüma ga 
Yuchué rü Carébi ga yema naane 
ngugügüxü̃ rü norü ngechaü̃maxã nügü 
narügáutechirugü. 7 Rü nhanagürügü 
nüxü̃ ga guxü̃ma ga yema 
Iraéutanüxü̃gü: —Ngẽma naane ga 
ítayadaugüxü̃ rü naane i mexü̃ nixĩ. 8 Rü 
nüma ya Tupana rü tá tüxü̃ 
narüngü̃xẽxẽ rü tüxü̃́ nanatauxchaxẽxẽ 
nax ngẽma naanegu ichocuxü̃. Rü tá 
tüxna nanaxã nax tóxrüxü̃ yixĩxü̃ca̱x. Rü 
ngẽma nachixü̃anewa rü nhama 
dexárüxü̃ taguma nataxu i õna i mexü̃. 
9 Notürü i pemax rü tama name nax Cori 
ya Tupanamaxã penuexü̃ rü tama name 
i nüxü̃ pemuü̃e i ngẽma nachixü̃anecüã̱x 
i duü̃xü̃gü. Erü nümagü rü tá nhama 
poũ i ngṍxü̃rüxü̃ tá tüxü̃́ nixĩgü i taxca̱x 
erü nataxuma i texé nax nüxna dauxü̃. 
Notürü i yixema rü tüxü̃́ nangexma ya 
NÚMEROS 13 
,  
14 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
131 
Cori ya Tupana ya tüxna daucü. ¡Rü 
tauxü̃́ i pemuü̃exü̃! —nhanagürügü. 
10 Rü woo yemaxü̃ nax naxĩnüexü̃ ga 
duü̃xü̃gü rü nanueama rü nutamaxã 
ínanamuxũchigüchaü̃. Notürü ga Cori 
ya Tupanaarü üüne rü yéma nango̱x ga 
guma Tupanapatawa nape̱xewa ga 
guxü̃ma ga Iraéutanüxü̃gü. 11 Rü 
yexguma ga nüma ga Cori ya Tupana rü 
Moichéxü̃ nhanagürü: 
—¿Nhuxguxüratáta nixĩ i choxü̃́ 
inaxĩnüexü̃ i nhaa duü̃xü̃gü? ¿Rü 
nhuxguxüratáta nixĩ i nüxü̃ naxoexü̃ nax 
tama choxü̃́ yaxõgüaxü̃ rü woo nüxü̃ 
nax nadaugüxü̃ ga yema mexü̃gü ga 
chaxüxü̃? 12 Rü naxca̱x tá núma 
chanamu i wüxi i daweane i nawa 
nayuexü̃ nax ngẽmaãcü tama nawa 
nangugüxü̃ca̱x i ngẽma naane. Notürü 
cuwa tá nixĩ i ichanango̱xẽẽxü̃ i to i 
duü̃xü̃gü i nhaa duü̃xü̃güxü̃ rümumaexü̃ 
rü rüporamaegüxü̃ —nhanagürü. 
13-14 Notürü nüma ga Moiché rü Cori ya 
Tupanaxü̃ nangãxü̃ rü nhanagürü: 
—Notürü ngẽma Eyítuanecüã̱xgü rü 
meama nüxü̃ nacua̱xgü ga curü 
poramaxã nax ícunguxü̃xẽẽ̱xü̃ ga nhaa 
duü̃xü̃gü. Rü ngẽxguma ngẽma 
Eyítuanecüã̱xgü nüxü̃ cua̱xgügu i ngẽma 
nhaa duü̃xü̃gümaxã cuxüxchaü̃xü̃ rü tá 
Canaã́anecüã̱xgümaxã nüxü̃ nixugüe, rü 
nümagü rü tá ta nüxü̃ nacua̱xgü. Rü 
nümagü i ngẽma Canaã́anecüã̱xgü rü 
marü nüxü̃ naxĩnüe nax cuma rü 
natanüwa cungexmaxü̃ i ngẽma 
Iraéutanüxü̃gü, rü cugü naxca̱x 
cungo̱xẽẽxü̃, rü cuma i guxü̃guma 
ngẽma caixanexü̃wa naétüwa 
cungexmaxü̃, rü ngẽma caixanexü̃gu 
nape̱xe quixũxü̃ i ngunecü rü üxüemagu 
i chütacü. 15 Notürü ngẽxguma tá 
cunadaixgu i nhaa chautanüxü̃gü rü 
ngẽma torü uanügü i cuxü̃ 
cuáchigagüxü̃ rü tá nhanagürügü: 16 “Rü 
nüma ya Cori ya Tupana rü nüxü̃́ 
naguxcha nax nawa nangugüxẽẽãxü̃ i 
ngẽma naane ga namaxã inaxunetaxü̃, 
rü ngẽmaca̱x nixĩ i ínachianexü̃gu tüxü̃ 
nayuexẽẽãxü̃”, nhanagürügü tá. 17 Rü 
ngẽmaca̱x nixĩ, Pa Corix, i namexü̃ nax 
icunawéxü̃ i curü pora yema tomaxã 
nüxü̃ quixuxü̃rüü̃tama. 18-19 Rü woo 
nüxü̃ quixu nax tama nüxü̃ 
cuxüpetümarexü̃ i ngẽma chixexü̃ ügüxü̃ 
rü cunapoxcuxü̃ i ngẽma nanegü rü 
nataagü nagagu i nanatügüarü chixexü̃, 
notürü nüxü̃ quixu ta nax tama 
cunuxwa̱xexü̃ rü nataxüchixü̃ i curü 
ngechaü̃ rü toxü̃́ nüxü̃ cungechaü̃xü̃ i 
torü chixexü̃. Rü ngẽmaca̱x cuxü̃ 
chaca̱a̱xü̃ nax nüxü̃́ nüxü̃ curüngümaxü̃ i 
nhaa duü̃xü̃güarü chixexü̃, yerü marü 
yaxna namaxã cuxĩnü ga yexguma 
Eyítuanewa ínachoxü̃gutama nhu̱xmata 
nua nhaa nachicawa nangugü 
—nhanagürü ga Moiché. 
 
Cori ya Tupana rü tama 
nayanaxoxẽxẽ ga duü̃xü̃gü notürü 
taxũtáma nawa nangugü ga yema 
naane ga namaxã inaxunetaxü̃ 
20 Rü nüma ga Cori ya Tupana rü 
Moichéxü̃ nangãxü̃ rü nhanagürü: 
—Marü name. Chama rü tá nüxü̃́ nüxü̃ 
charüngüma i ngẽma duü̃xü̃güarü 
chixexü̃ ngẽma cuma choxna naxca̱x 
cuca̱a̱xü̃rüxü̃. 21-23 Notürü ngẽma nax 
aixcuma yixĩxü̃ nax chamaxü̃xü̃ rü guxü̃ 
i nhama i naanewa nax changexmaxü̃, rü 
ngẽxgumarüxü̃ tá ta aixcuma nixĩ nax 
NÚMEROS 14 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
132 
taxúetáma ya yíxema Iraéutanüxü̃gü ga 
nüxü̃ daugüxe ga yema chorü üüne rü 
yema mexü̃gü ga chaxüxü̃ ga 
Eyítuanewa rü nua ínachianexü̃wa, rü 
bai tá ya wüxíe ya yíxema duẽxẽgü nüxü̃ 
daugüxü̃ i ngẽma naane ga tümaarü 
o̱xigümaxã nüxü̃ chixuxü̃. Rü bai tá ya 
wüxíe ga choxü̃ ügümarexe rü choxü̃ 
oexe rü tama chauga ĩnüexe nüxü̃ tadau 
i ngẽma naane. Rü bai tá ya wüxíe. 24 Rü 
yimá chorü duü̃ ya Carébiicatama nixĩ 
ya mexü̃gu rüxĩnücü rü aixcuma chauga 
ĩnücü. Rü ngẽmaca̱x yimáxü̃xicatátama 
nixĩ i ngẽxma chaxücuxẽẽxü̃ nawa i 
ngẽma naane ga yangugüxü̃. Rü ngẽma 
nataagü rü ngẽxma tá naxãchiü̃gü. 
…… 
27 Notürü ngẽma togü i Iraéutanüxü̃gü i 
chixri chauchiga idexagüxü̃ ¿rü 
nhuxguxüratáta yaxna namaxã 
chaxĩnüxü̃ nax chauga naxĩnüexü̃ca̱x? 
28 Rü ngẽmaca̱x i ngẽma duü̃xü̃gü i 
naxca̱x ícagüxü̃ nax nua ínachianexü̃gu 
nayuexü̃ ¡rü namaxã nüxü̃ ixu rü chama 
ya Cori ya Tupana rü ngẽma nümatama 
naxca̱x ínacagüxü̃ãcü tá naxca̱x chanaxü! 
29 Rü guxü̃ma i ngẽma duü̃xü̃gü i 20 ya 
taunecüwa ngugüxü̃ i chixri chauchiga 
idexagüxü̃ rü tá nuxã ínachianexü̃gu 
nayue. 30 Rü bai tá i wüxi i ngẽma 
duü̃xü̃gü nagu nachocux i ngẽma naane i 
pemaxã nüxü̃ chixuxü̃. Rü Carébi rü 
Yuchuéxicatama tá nixĩ i ngẽ́ma ngugüxü̃ 
—nhanagürü ga Cori ya Tupana. 
…… 
 
Iraéutanüxü̃güxü̃ narüporamae ga 
norü uanügü 
39 Rü yexguma yema 
Iraéutanüxü̃gümaxã nüxü̃ yaxuxgu ga 
Moiché ga yema Cori ya Tupana 
namaxã nüxü̃ ixuxü̃, rü guxü̃ma ga 
nüma rü poraãcü nangechaü̃gü. 40 Rü 
yema ga ngunexü̃arü moxü̃ãcü rü 
pa̱xmamaxü̃chi ínarüdagü rü inaxĩãchi 
nax ínachõõchixü̃ca̱x ga yema 
ínamáxpü̱xanexü̃wa. Rü nhanagürügü: 
—Marü núma tangugü. Rü aixcuma nixĩ 
nax chixexü̃ taxüxü̃, notürü i nhu̱xmax 
rü marü ítamemare nax nawa ixĩxü̃ i 
ngẽma naane ga Cori ya Tupana tamaxã 
nüxü̃ ixuxü̃ —nhanagürügü. 41 Notürü 
ga Moiché rü nhanagürü nüxü̃: 
—¿Tü̱xcüü̃ tama naga pexĩnüe i Cori ya 
Tupanaarü mu? Rü ngẽma nagu 
perüxĩnüexü̃ rü taxũtáma mea pexü̃ 
ínanguxuchi. 42 Rü tama name nax 
ipexĩamaxü̃, erü ya Cori ya Tupana rü 
tama napexü̃tagu. Rü ngẽma perü 
uanügü rü tá pexü̃ narüporamaegü. 
43 Rü yéa pepe̱xewa rü ngẽ́ma pexü̃ 
nanangu̱xẽẽgü i Amaréchitanüxü̃gü, rü 
Canaã́anecüã̱xgü nax pemaxã nügü 
nadaixü̃ca̱x rü pexü̃ nayuexẽẽxü̃ca̱x. Erü 
pema rü nüxna pexĩgachi ya Cori ya 
Tupana rü ngẽmaca̱x i nüma rü marü 
tama pexü̃tawa nangexma —nhanagürü. 
44 Rü nüma ga Moiché rü yema 
ínapegüxü̃gutama narüxã̱ũ̱x namaxã ga 
yema baú ga Tupanaarü mugü nawa 
yexmaxü̃. Notürü ga nümagü ga 
Iraéutanüxü̃gü rü ínachõõchiama ga 
ma̱xpǘneanewa. 45 Notürü yexguma 
yéma nangugügu rü nümagü ga 
Amaréchitanüxü̃gü rü Canaã́anecüã̱xgü 
ga yexma ãchiü̃güxü̃ rü nanadai. Rü 
nawe nangẽgü rü nhu̱xmata Ómawa 
nayawogü. Rü yemaacü nüxü̃ 
narüporamaegü. 
…… 
NÚMEROS 14 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
133 
 
Tama Moichéga naxĩnü ga Coré 
 
16
  
1,2 Rü Moichémaxã nanu ga 
wüxi ga Lewítanüxü̃ ga Corégu 
ãégaxü̃. Rü nüma ga Coré ga Yichá nane 
rü Coáchitaxa nixĩ. Rü Coréwa naxügü 
ta ga tamaepü̱x ga yatügü ga 
Rubéü̃tanüxü̃, ga Datáũ rü Abirã́ũ ga 
Eliábi nanegü, rü Óü̃ ga Peréchi nane. 
Rü yemawaama nügü naxügüxẽxẽ ga 
250 ga Iraéutanüxü̃gü ga ãẽ̱xgacügü 
ixĩgüxü̃ ga duü̃xü̃gümaxã icua̱xgüxü̃ rü 
duü̃xü̃gü mea naga ĩnüexü̃. 3 Rü guxü̃ma 
ga yemagü rü nangutaque̱xegü rü 
Moichémaxã rü Aróũmaxã 
narüxutagagü rü nhanagürügü: —Marü 
tama nixĩ nax pexica tomaxã ipecuáxü̃, 
yerü ga Tupana rü guxãxü̃ma nixĩ ga 
nadexü̃. Rü ngẽmaca̱x ya Cori ya 
Tupana rü tamaxã nanuxma i guxãma i 
yixemax. ¿Rü tü̱xcüü̃ i pemax i 
Tupanaarü duü̃xü̃güétüwa pegü 
pexǘgüxẽxẽchaü̃? —nhanagürügü. 4-5 Rü 
yemaxü̃ naxĩnügu ga Moiché rü 
nhaxtüanegu nayangücuchi rü Coréxü̃ 
rü yema nawe rüxĩxü̃xü̃ nhanagürü: 
—Moxü̃ pa̱xmama rü nüma ya Cori ya 
Tupana rü tá tüxü̃ nüxü̃ nacua̱xẽxẽ rü 
texé tixĩ ya noxrü ixĩxe rü tüxü̃ 
naxunetaxe nax nape̱xewa tayaguxü̃ca̱x 
i ãmaregü —nhanagürü. 
…… 
12 Rü nhu̱xũchi ga Moiché rü naxca̱x 
nangema ga Datáũ rü Abirã́ũ ga Eliábi 
nanegü ixĩgücü. Notürü ga nümagü rü 
Moichéxü̃tawa namugagü rü 
nhanagürügü: —Tama cuxü̃tawa 
taxĩxchaü̃. 13 ¿Ẽ̱xna cuxca̱x rü wüxi ga 
ĩnüca nixĩ ga toxü̃ nax ícugaxü̃xü̃ nawa 
ga Eyítuane ga mexü̃ ga õna taguma 
ítaxuxü̃wa nax nuxã ínachianexü̃gu toxü̃ 
cuyuexẽẽxü̃ca̱x? ¿Rü ngẽmaãcü i 
cunaxwa̱xexü̃ nax torü ãẽ̱xgacü quixĩxü̃? 
14 Rü tama aixcuma nixĩ i nawa toxü̃ 
cugagüxü̃ i ngẽma naane i mexü̃ i õna 
taguma ítaxuxü̃wa, rü tama toxna 
cuyaxãchigü i torü naane rü 
úwanecügü. ¿Rü cuma nagu curüxĩnügu 
rü nhaa duü̃xü̃gü rü ningexetü nax 
cuma ícunaxwa̱xexü̃wa cunagagüxü̃ca̱x? 
Rü taxũtáma cuxü̃tawa taxĩ 
—nhanagürügü. 15 Rü yexguma ga 
Moiché rü poraãcü nanu, rü Cori ya 
Tupanaxü̃ nhanagürü: —Tama 
chanaxwa̱xe i nüxü̃́ cunayaxu i ngẽma 
duü̃xü̃güarü ãmaregü. Erü chama rü 
taguma nhuxgu wüxi i norü búru nüxna 
chayaxu, rü bai i nhuxgu wüxíemaxã 
chixexü̃ chaxü —nhanagürü. 16 Rü 
nhu̱xũchi Coréxü̃ nhanagürü: 
—Moxü̃arü ngunexü̃gu rü chanaxwa̱xe i 
nua Cori ya Tupanape̱xewa pexĩ 
namaxã i cutanüxü̃gü. Rü Aróũ rü tá ta 
nangexma. 17 Rü guxãma i pema i 250 i 
duü̃xü̃gü pexĩgüxü̃, rü name nixĩ i 
wüxichigü nua penange i perü 
pumárate̱xearü guruxü̃ i 
pumárate̱xemaxã pexüãcuxü̃. Rü Aróũ 
rü ta ngẽxgumarüxü̃ tátama nanaxü 
—nhanagürü. 18 Rü yemaacü wüxichigü 
nanayauxgü ga norü pumárate̱xearü 
guruxü̃. Rü ã́we ga naicümaxã 
nayaxüãcu rü nhu̱xũchi pumárate̱xe 
naétü nagügü. Rü yemaacü 
Tupanapataarü ĩã̱xgu nayachigü 
namaxã ga Moiché rü Aróũ. 19 Rü nüma 
ga Coré rü Moichémaxã rü Aróũmaxã 
nananuexẽxẽ ga duü̃xü̃gü. Rü yemaca̱x 
Tupanapatape̱xegu nangutaque̱xegü ga 
guxü̃ma ga yema duü̃xü̃gü. Rü 
NÚMEROS 16 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
134 
Tupanaarü üüne rü naxca̱x nango̱x. 
20-21 Rü nüma ga Cori ya Tupana rü 
Moichémaxã rü Aróũmaxã nhanagürü: 
—¡Pexĩgachi natanüwa i ngẽma 
duü̃xü̃gü! Erü nhu̱xmatátama chanadai 
—nhanagürü. 22 Notürü nüma ga 
Moiché rü Aróũ rü Tupanape̱xegu 
nhaxtüanegu nanangücuchitanü rü 
nhanagürügü nüxü̃: —Pa Tupanax, 
cuma nax cunamaxẽxẽẽxü̃ i guxü̃ma i 
duü̃xü̃gü, rü tama name i wüxitama i 
duü̃xü̃arü chixexü̃gagu rü guxü̃ma i 
duü̃xü̃gümaxã cunu —nhanagürügü. 
23-24 Rü nüma ga Cori ya Tupana rü 
Moichéxü̃ nangãxü̃ rü nhanagürü: 
—¡Namaxã nüxü̃ ixu i guxü̃ma i 
Iraéutanüxü̃gü rü ínachoxü̃ nawa ya 
yima napatagü ya Coré rü Datáũ rü 
Abirã́ũ nawa ngẽxmagüne! 
—nhanagürü. 25 Rü yexguma ga Moiché 
rü inaxũãchi. Rü nawe narüxĩ ga 
Iraéutanüxü̃güarü ãẽ̱xgacügü. Rü Datáũ 
rü Abirã́ũ íyexmagüxü̃wa naxĩ. 26 Rü 
nüma ga Moiché rü duü̃xü̃gümaxã nüxü̃ 
nixu rü nhanagürü: —¡Nüxna pexĩgachi 
ya napatagü i nhaa duü̃xü̃gü i 
chixexü̃gu rüxĩnüexü̃! ¡Rü taxũtáma 
nüxü̃ pedáu i norü ngẽmaxü̃gü nax tama 
naxrüxü̃ norü chixexü̃gagu peyuexü̃ca̱x! 
—nhanagürü. 
…… 
31 Rü yexguma Moiché rüchianegu ga 
nax yadexaxü̃, rü ga waixümü rü ninge̱x 
napatatüü̃wa ga yema duü̃xü̃gü. 32 Rü 
yexma nayicu ga guxü̃ma ga yema 
duü̃xü̃gü ga Coréweama rüxĩxü̃, wüxigu 
namaxã ga naxacügü rü naxma̱xgü rü 
guxü̃ma ga norü yemaxü̃gü. 33 Rü 
maxẽxü̃ma yema waixümü ga ingéxü̃gu 
nayicu namaxã ga norü yemaxü̃gü. Rü 
nhu̱xũchi ga yema waixümü rü nügüna 
naxũ. Rü yemaacü yema 
Iraéutanüxü̃gütanüwa inayarüxo ga 
yema duü̃xü̃gü. 
…… 
41 Rü yemaarü moxü̃ãcü rü guxü̃ma ga 
yema Iraéutanüxü̃gü rü inanaxügüe ga 
Moiché rü Aróũchiga nax chixri 
yadexagüxü̃. Rü nhanagürügü: —Pema 
rü penadaimare i nhaa Cori ya 
Tupanaarü duü̃xü̃gü —nhanagürügü. 
42 Rü guxü̃ma ga yema duü̃xü̃gü rü 
Moichéxü̃ rü Aróũxü̃ ínachomaeguãchi 
rü yéma niporagatanücüxü. Notürü ga 
nüma ga Moiché rü Aróũ rü 
Tupanapatawaama naxĩ. Rü 
yexgumatama yema caxixü̃ ga Cori ya 
Tupana nawa yexmaxü̃ rü napataétügu 
ínarüxĩ, rü norü üünemaxã nayadüxü. 
43-44 Rü nüma ga Moiché rü Aróũ rü 
Tupanapataarü ücuchicawa nangugü rü 
yexma nayachigü. Rü nüma ga Cori ya 
Tupana rü Moichéxü̃ nhanagürü: 
45 —¡Pexĩgachi natanüwa i ngẽma 
duü̃xü̃gü, erü nhu̱xmax tátama 
chanadai! —nhanagürü. Rü nüma ga 
Moiché rü Aróũ rü yexgumatama 
nhaxtüanegu nayangücuchitanü. 46 Rü 
nüma ga Moiché rü Aróũxü̃ nhanagürü: 
—¡Nua nange i curü pumárate̱xearü 
guruxü̃, rü ã́xwe i naxü̃nagüarü 
guruxü̃wa cuyaxucümaxã naxüãcu, rü 
nhu̱xũchi pumárate̱xe ngẽxma ta nagü! 
¡Rü nhu̱xũchi paxa duü̃xü̃gü 
íngexmagüxü̃wa naxũ rü ngẽ́ma 
duü̃xü̃güca̱x nüxna nachogü ya Tupana 
nax nüxü̃́ nüxü̃ nangümaxü̃ca̱x i norü 
chixexü̃gü! Erü nüma ya Cori ya Tupana 
rü poraãcü nanuxũchi, rü ngẽma 
daaweane i namaxã nadaiaxü̃ rü marü 
NÚMEROS 16 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
135 
inaxügü —nhanagürü. 47 Rü nüma ga 
Aróũ nanaxü ga yema Moiché namaxã 
nüxü̃ ixuxü̃. Rü paxa inanhaãchi rü 
yema duü̃xü̃gü íngutaque̱xexü̃wa naxũ. 
Rü yema daaweane ga Tupana yéma 
muxü̃ rü marü natanüwa nangu ga 
duü̃xü̃gü rü marü poraãcüma ta nayue. 
Rü yexguma ga nüma ga Aróũ rü yema 
pumárate̱xearü guruxü̃gu nanagü ga 
pumárate̱xe, rü Tupanana naca nax 
duü̃xü̃güaxü̃́ nüxü̃ yanangümaxü̃ca̱x ga 
norü chixexü̃gü. 48 Rü nhu̱xũchi ga 
nüma ga Aróũ rü yema maxẽxü̃ rü yema 
marü yuexü̃machate̱xegu nachi. Rü 
yexguma ínayachaxãchi ga yema 
daaweane. 49 Notürü marü 14,700 ga 
duü̃xü̃gü nixĩ ga yuexü̃ namaxã ga yema 
daaweane. Rü naétü nixĩ ga yema 
nüxíra marü yuexü̃ ga Coréwe rüxĩxü̃ ga 
tama Moichéga ĩnüechaü̃xü̃. 50 Rü 
yexguma marü iyanaxoxgu ga yema 
daaweane, rü nüma ga Aróũ rü 
wenaxarü Tupanapataca̱x natáegu ga 
Moiché íyexmaxü̃wa. 
…… 
 
Nutawa nichuxchu 
 
ga dexá ga Meribáwa 
 
20
  
1 Rü taunecüarü ügüarü 
tauemacügu nixĩ ga 
Iraéutanüxü̃gü ga chianexü̃ ga Chĩ́gu 
ãégaxü̃wa nangugüxü̃. Rü nachica ga 
Cáyigu ãégaxü̃gu narücho. Rü yexma 
nixĩ ga nayuxü̃ ga Moiché naeya̱x ga 
Miriãü̃ rü ngĩxü̃ nata̱xgüxü̃. 2 Notürü ga 
duü̃xü̃gü rü nüxü̃́ nataxuma ga dexá, rü 
yemaca̱x nangutaque̱xegü rü 
Moichémaxã rü Aróũmaxã 
narüxutagagü. 3 Rü nhanagürügü 
Moichéxü̃: —Narümemae chi nixĩ ga 
wüxigu namaxã tayuexü̃ ga yema 
tatanüxü̃gü ga Cori Tabéragu daixü̃. 
4 ¿Rü tü̱xcüü̃ nixĩ i nua toxü̃ pegagüxü̃ i 
toma i Cori ya Tupanaarü duü̃xü̃gü nax 
tixĩgüxü̃? ¿Ẽ̱xna penaxwa̱xe nax nua 
tayuexü̃ wüxigu namaxã i toxü̃nagü? 
5 ¿Rü tü̱xcüü̃ ga toxü̃ ípegaxü̃xü̃ ga 
Eyítuanewa nax nhaa nachica i chixexü̃ 
rü ãũcümaxü̃wa toxü̃ pegagüxü̃ca̱x? Erü 
nua rü taxucürüwama ta̱xacü nuxã tato, 
rü nataxuma i iguéra, rü úwa, rü boxra. 
Rü dexá rü nataxu i nawa ixaxexü̃ 
—nhanagürügü. 6 Rü nüma ga Moiché 
rü Aróũ rü nüxna nixĩgachi ga yema 
duü̃xü̃gü, rü Tupanapataarü ücuchicawa 
naxĩ, rü yexma nanangücuchitanü. Rü 
yéma nixĩ ga Tupanaarü üüne ga naxca̱x 
nangóxü̃. 7-8 Rü nüma ga Cori ya Tupana 
rü nhanagürü Moichéxü̃: —¡Nayaxu ya 
yima curü naixmena̱xã rü nhu̱xũchi 
cuenexẽ ya Aróũarü ngü̃xẽẽmaxã 
nangutaque̱xexẽxẽ i duü̃xü̃gü! ¡Rü 
nhu̱xũchi guxü̃pe̱xewa rü yimá ngẽ́ma 
ngẽxmacü ya nutamaxã nüxü̃ ixu nax 
dexá pexna naxãxü̃ca̱x! Rü tá nüxü̃ 
cudau nax yimá nutawa tá dexá 
yagoxü̃chiüxü̃ nax ngẽmawa 
naxaxegüxü̃ca̱x i nümagü i duü̃xü̃gü rü 
naxü̃nagü —nhanagürü. 9 Rü nüma ga 
Moiché rü Cori ya Tupanapatawa 
nanayaxu ga guma naixmena̱xã yema 
nümatama namuaxü̃rüxü̃. 10 Rü 
nhu̱xũchi ga Moiché rü Aróũ rü gumá 
nutaxü̃tagu nanangutaque̱xexẽxẽ ga 
duü̃xü̃gü, rü nhanagürü nüxü̃: 
—¡Iperüxĩnüe, Pa Duü̃xü̃gü i Tama 
Ixĩnüechaxü̃xü̃x! ¿Rü taxũtá ẽ̱xna i 
nhu̱xmax i nüxü̃ pedauxü̃ nax daa 
nutawa dexá pexca̱x ngóxü̃ nax nawa 
pexaxegüxü̃ca̱x? —nhanagürü. 11 Rü 
NÚMEROS 16 
,   
20 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
136 
yema nhaxguwena ga Moiché rü guma 
naixmena̱xãmaxã naxunagüchacüxü, rü 
taxree̱xpü̱xcüna guma nutawa 
nanacua̱i̱xca. Rü taxü̃ ga dexá yéma 
inayagoxü̃chixü. Rü yemaacü ga 
duü̃xü̃gü rü naxü̃nagü rü naxaxegü. 
12 Notürü nüma ga Cori ya Tupana rü 
Moichéxü̃ rü Aróũxü̃ nhanagürü: 
—Nhu̱xma nax tama mea chagu 
peyaxõgüxü̃ rü tama choxü̃ 
pecua̱xüü̃güxü̃ i nape̱xewa i ngẽma 
Iraéutanüxü̃gü, rü ngẽmaca̱x i pema rü 
marü taxũtáma nhaa duü̃xü̃gümaxã 
nawa pengugü i ngẽma naane i pexna 
chaxãxü̃ —nhanagürü ga Tupana. 
…… 
 
Ãxtapechicüna̱xã ga brṍchenaxca̱x 
 
21
  
4 Rü nüma ga Iraéutanüxü̃gü rü 
ínachoxü̃ nawa ga guma 
ma̱xpǘne ga Oré rü Már ga 
Dauchiüxü̃waama naxĩ. Rü yexmaama 
ínayachoegu nax tama Edóü̃anewaama 
nachopetüxü̃ca̱x. Rü yexguma namagu 
naxĩyane ga duü̃xü̃gü rü marü tama 
Moichéga naxĩnüechaü̃. 5 Rü yemaca̱x 
inanaxügüe ga Moichéchiga rü 
Tupanachiga nax yadexagüxü̃. Rü 
nhanagürügü: —¿Tü̱xcüü̃ ga pema ga 
Eyítuanewa ga toxü̃ ípegaxü̃xü̃? ¿Ẽ̱xna 
nua toxü̃ pegagü nax nhaa nachica i 
chianexü̃ i taxúema íxãpataü̃gu toxü̃ 
peyuexẽẽxü̃ca̱x? Nhu̱xma rü toxü̃́ 
nataxu i dexá rü õna. Rü nhaa õna i 
chixemarexü̃ i tangõ̱xgüxü̃ rü marü 
düxwa nüxü̃ tarüchaue —nhanagürügü. 
6 Rü yemaca̱x ga nüma ga Cori ya 
Tupana rü naxca̱x yéma nanamugü ga 
ãxtapegü nax duü̃xü̃güxü̃ 
nangõ̱xgüxü̃ca̱x. Rü yemamaxã rü 
muxü̃ma ga Iraéutanüxü̃gü rü nayue. 
7 Rü nüma ga duü̃xü̃gü rü Moichéca̱x 
naxĩ rü nhanagürügü nüxü̃: —Aixcuma 
chixexü̃ taxügü yerü chixri cuchiga rü 
Corichiga tidexagü. ¡Rü nüxna naxca̱x 
naca ya Cori ya Tupana nax toxna 
yaxĩgachixẽẽãxü̃ca̱x i nhaa ãxtapegü! 
—nhanagürügü. Rü nüma ga Moiché rü 
Cori ya Tupanana naca nax 
Iraéutanüxü̃güaxü̃́ nüxü̃ nangümaxü̃ca̱x 
ga norü chixexü̃gü. 8 Rü nüma ga Cori 
ya Tupana rü Moichéxü̃ nangãxü̃ rü 
nhanagürü nüxü̃: —¡Ẽcü wüxi i 
ãxtapechicüna̱xã naxü rü nhu̱xũchi wüxi 
i naimaxã napuxpaweru, rü ngẽxma 
nachonagünüta! Rü ngẽxguma texéxü̃ 
nangõ̱xgux i wüxi i ãxtape, rü nüxü̃ 
tadawenü i ngẽma ãxtapechicüna̱xã i 
ngẽxma chonagüxü̃, rü ngẽmaãcü 
taxũtáma tayu —nhanagürü. 9 Rü nüma 
ga Moiché rü nanaxü ga wüxi ga 
ãxtapechicüna̱xã ga brṍchenaxca̱x. Rü 
naimaxã nanapuxpaweru rü yexma 
nanachonagünüta. Rü yexguma texéxü̃ 
nangõ̱xgux ga ãxtape, rü yema 
brṍchenaxca̱x ga ãxtapexü̃ tadawenü, rü 
yemaacü tama tayu. 
…… 
 
Baráqui rü Baraáũca̱x nangema 
 
22
  
1 Rü nüma ga Iraéutanüxü̃gü rü 
inaxĩ rü Moábianearü 
metachinüxü̃gu nayapegü ga natü ga 
Yurdáũarü léstegu ga ĩane ga Yericóarü 
to̱xma̱xtagu. 2 Rü nüma ga Moábianearü 
ãẽ̱xgacü ga Baráqui ga Yipúru nane rü 
nüxü̃ nacuáchiga ga nhuxãcü yema 
Iraéutanüxü̃gü rü Amuréutanüxü̃güxü̃ 
naporamaegüxü̃. 3 Rü yexgumarüxü̃ ta 
ga yema norü duü̃xü̃gü ga 
NÚMEROS 20 
– 
22 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
137 
Moábianecüã̱xgü, rü namuü̃e ga 
yexguma yema Iraéutanüxü̃güxü̃ 
nadaugügu ga nax namuxũchixü̃. 4-5 Rü 
yemaca̱x ga yema Moábianecüã̱xgü rü 
Miyiã́ũanecüã̱xgüarü ãẽ̱xgacügümaxã 
nidexa rü nhanagürügü nüxü̃: 
—Guxü̃ma i nhaa duü̃xü̃gü i 
Iraéutanüxü̃gü rü tá nanapaxẽxẽ i tórü 
naane, nhama wüxi i woca i maxẽ 
nagu̱xẽẽxü̃rüxü̃ —nhanagürügü. Rü 
yemaca̱x ga nüma ga Moábianearü 
ãẽ̱xgacü ga Baráqui rü Tupanaarü 
orearü uruxü̃ ga Baraáũ ga Beú naneca̱x 
nangema. Rü nüma ga Baraáũ rü ĩane 
ga Pétucüã̱x nixĩ rü taxtü ga Eufrátearü 
ngaicamagu naxãchiü̃ ga Amáxü̃anewa. 
Rü nüma ga Baráqui rü norü duü̃xü̃güxü̃ 
namu nax Baraáũmaxã rü nhagüxü̃ca̱x: 
“Eyítuanewa ne naxĩ i duü̃xü̃gü i 
chauchixü̃ane yapaxẽẽgüxü̃. Rü 
nhu̱xmax rü marü chorü to̱xma̱xtagu 
napegü. 6 ¡Rü paxa nua naxũ rü 
chaugagu chixexü̃ namaxã naxuegu i 
ngẽma duü̃xü̃gü! Erü tá toxü̃ 
narüporamaegü. Rü bexmana ngẽmaãcü 
tá choxü̃́ natauxcha nax nüxü̃ 
charüporamaexü̃ rü íchawoxü̃xü̃ i nua 
chauchixü̃anewa. Rü chama rü meama 
nüxü̃ chacua̱x rü ngẽxguma ta̱xacümaxã 
mexü̃ cuxuegu̱xgu rüe̱xna chixexü̃ 
namaxã cuxuegu̱xgu, rü guxü̃guma 
aixcuma ningu”, nhanagürü. 7 Rü 
yexguma ga yema orearü ngeruü̃gü ga 
Moábianecüã̱xgü rü Miyiã́ũanecüã̱xgü 
rü diẽrumaxã Baraáũxü̃tawa naxĩ nax 
naxütanügüaxü̃ca̱x ga chixexü̃ 
Iraéutanüxü̃gümaxã naxueguxü̃ca̱x. Rü 
yexguma Baraáũxü̃tawa nangugügu, rü 
namaxã nüxü̃ nixugügü ga Baráquiarü 
ore. 8 Rü nüma ga Baraáũ rü nanangãxü̃ 
rü nhanagürü nüxü̃: —¡Ẽcü nuxã 
pepegü i nhaa chütaxü̃! Rü moxü̃ 
pa̱xmama tá pexü̃ changãxü̃ i ngẽma 
Tupana chamaxã nüxü̃ ixuxü̃ãcüma 
—nhanagürü. Rü yemaacü ga yema 
Moábianearü ãẽ̱xgacüarü orearü 
ngeruü̃gü rü yexma napegü. 
…… 
12 Rü nüma ga Tupana rü Baraáũmaxã 
nüxü̃ nixu rü nhanagürü: —Tama 
chanaxwa̱xe i nawe curüxũ rü chixexü̃ 
namaxã cuxuegu i ngẽma 
Iraéutanüxü̃gü, erü ngẽma duü̃xü̃gü rü 
chamatama marü mexü̃ namaxã 
chaxuegu —nhanagürü. 13 Rü moxü̃ãcü 
pa̱xmama ínadaxgu ga Baraáũ rü 
namaxã nüxü̃ nixu ga yema duü̃xü̃gü ga 
Baráqui yéma mugüxü̃ rü nhanagürü 
nüxü̃: —¡Ẽcü pewoegu pechixü̃aneca̱x! 
Rü Cori ya Tupana rü tama nanaxwa̱xe 
nax pewe charüxũxü̃ —nhanagürü. 14 Rü 
yema duü̃xü̃gü ga Moábianecüã̱xgü rü 
nawoegu ga Baráqui íyexmaxü̃wa, rü 
namaxã nüxü̃ nixugüe rü nhanagürügü: 
—Nüma i Baraáũ rü tama towe narüxũ 
—nhanagürügü. 15 Notürü nüma ga 
Baráqui rü tama inaxĩnü, rü wenaxarü 
togü ga norü duü̃xü̃gü yéma 
Baraáũxü̃tawa namugü. Notürü yemagü 
rü yema nüxíra yéma namugüxü̃xü̃ 
narümumae rü nhu̱xũchi yemaétüwa 
ügüxü̃ nixĩgü. 16 Rü nüma ga yema 
ãẽ̱xgacügü rü Baraáũxü̃tawa naxĩ rü 
nhanagürügü nüxü̃: —Nüma ya Baráqui 
ya Chipúru nane rü moxẽ cuxca̱x nua 
namu rü nhanagürü: “¡Tauxü̃́ i cuxoxü̃ 
nax chauxü̃tawa cuxũxü̃! 17 Rü chama rü 
poraãcü cumaxã chataãxẽ rü mea tá 
cuxü̃ chayaxu. Rü tá cuxna chanaxã i 
guxü̃ma i ta̱xacü i naxca̱x ícuca̱xaxü̃. 
NÚMEROS 22 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
138 
¡Ẽcü nua naxũ rü choxü̃ rüngü̃xẽxẽ nax 
chixexü̃ namaxã cuxueguxü̃ca̱x i nhaa 
Iraéutanüxü̃gü!” nhanagürü i nüma i 
Baráqui —nhanagürügü. 18 Notürü nüma 
ga Baraáũ rü nanangãxü̃ rü nhanagürü: 
—Woo chi Baráqui choxna naxãxgu i 
guxü̃ma i úiru rü diẽru i napatawa 
ngẽxmaxü̃ notürü i chama rü 
taxucürüwa ta̱xacü chaxü, rü woo taxü̃ 
rü woo íxraxü̃, ega tama Cori ya 
Tupanaarü mu yixĩgu. 19 Notürü name 
nixĩ i pema rü ta rü nuxã pepegü i nhaa 
chütaxü̃, erü nhaa chütaxü̃gu tá nüxü̃ 
chacua̱x rü ngoxi nhu̱xmagu rü 
ta̱xacüxü̃ tá chamaxã yaxu ya Cori ya 
Tupana —nhanagürü. 20 Rü yema 
chütaxü̃gu rü nüma ga Tupana rü 
Baraáũca̱x nango̱x rü nhanagürü nüxü̃: 
—Nhu̱xma nax cuxca̱x nua naxĩxü̃ i 
ngẽma yatügü rü ¡ẽcü, írüda rü nawe 
rüxũ! Notürü ngẽma chama cumaxã 
nüxü̃ chixuxü̃xica tátama nixĩ i cuxüxü̃ 
—nhanagürü. 
 
Tupanaarü orearü ngeruxü̃ i 
dauxü̃cüã̱x rü Baraáũca̱x nango̱x 
21 Rü moxü̃ãcü pa̱xmama rü ínarüda ga 
Baraáũ rü norü búru naxü̱xma̱xwe̱xe rü 
nawe narüxũ ga yema ãẽ̱xgacügü ga 
Moábianecüã̱xgü. 22 Rü nüma ga Baraáũ 
rü norü búruétügu nixũ, rü taxre ga norü 
duü̃xü̃gü ínayaxümücügü. Notürü ga 
Tupana rü nanu. Rü yemaca̱x nixĩ ga 
Tupanaarü orearü ngeruxü̃ i dauxü̃cüã̱x 
ga Baraáũarü búruxü̃ yachiyepe̱e̱xü̃ nax 
taxuacü naxüpetüxü̃ca̱x. 23 Rü yema búru 
rü nüxü̃ nadau ga yema Tupanaarü 
orearü ngeruxü̃ ga norü taramaxã 
namagu chixü̃. Rü yemacha̱xwa namana 
ínaxücu rü ínangemaanexü̃wa naxũmare. 
Notürü nüma ga Baraáũ rü tama nüxü̃ 
nadau ga yema Tupanaarü orearü 
ngeruxü̃ rü yemaca̱x nanacua̱xi ga norü 
búru nax namawa naxũxü̃ca̱x. 24 Rü 
yemaca̱x nüma ga Tupanaarü orearü 
ngeruxü̃ i dauxü̃cüã̱x rü yema nama 
íxãxtapü̱xanexü̃gu rü íyaxi̱xyemaxü̃gu 
nayachi ga úwanecü íyixĩxü̃wa. 25 Rü 
yema búru rü wenaxarü nüxü̃ nadau ga 
yema Tupanaarü orearü ngeruxü̃ i 
dauxü̃cüã̱x rü yemaca̱x naxtapü̱xwaama 
naxĩ̱xpetü rü Baraáũxü̃ yéma 
nayaxũxtüpara. Rü nüma ga Baraáũ rü 
wenaxarü nanacua̱xi. 26 Notürü nüma ga 
Tupanaarü orearü ngeruxü̃ i dauxü̃cüã̱x 
rü nüxíra nape̱xewaama naxũ rü yema 
poraãcü íyaxi̱xyemaxü̃gu nayachi ga 
ngextá taxuwama ínaxüpetüxü̃wa. 27 Rü 
yema búru rü wenaxarü nüxü̃ nadau ga 
yema Tupanaarü orearü ngeruxü̃ i 
dauxü̃cüã̱x, rü yemaca̱x narünhuãchi 
yerü taxuwama naxüpetüéga. Rü 
yexguma ga Baraáũ rü nanu, rü poraãcü 
nanacua̱xi. 28 Rü yemaca̱x ga Tupana rü 
nayadexaxẽxẽ ga yema búru nax 
Baraáũmaxã yadexaxü̃ca̱x, rü 
nhanagürü: —¿Ta̱xacü cumaxã chaxü? 
Rü nhaamaxã rü marü tamaepü̱xcüna 
nixĩ nax choxü̃ cucua̱xixü̃ —nhanagürü. 
29 Rü nüma ga Baraáũ nanangãxü̃ ga 
norü búru rü nhanagürü nüxü̃: 
—¿Tü̱xcüü̃ i chagu quidauxcüraxü̃xü̃? 
Rü ngẽxguma chi chaxãarü cüxchiã̱xgux 
rü nhu̱xmax chitama nixĩ i nuxã cuxü̃ 
chimáxü̃ —nhanagürü. 30 Notürü ga 
yema búru rü nhanagürü nüxü̃: 
—Chama nixĩ i curü búru i guxü̃guma 
chautagu cuxaunagüaxü̃ ega ngextá 
cuxũũ̱xgu. Cuma rü meama nüxü̃ cucua̱x 
rü taguma nhuxgu nhu̱xmarüxü̃ cumaxã 
NÚMEROS 22 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
139 
chixĩ —nhanagürü. Rü nüma ga Baraáũ 
rü nanangãxü̃ rü: —Aixcuma nixĩ i 
ngẽma —nhanagürü. 31 Rü yemaca̱x ga 
Cori ya Tupana rü Baraáũxü̃ nüxü̃ 
nadauxẽxẽ ga yema norü orearü ngeruxü̃ 
i dauxü̃cüã̱x ga namaarü ngãxü̃gu chixü̃ 
norü taramaxã. Rü yemaxü̃ nada̱xgux ga 
Baraáũ rü nhaxtüanegu nanangücuchi. 
32 Notürü ga Tupanaarü orearü ngeruxü̃ i 
dauxü̃cüã̱x rü Baraáũxü̃ nhanagürü: 
—¿Tü̱xcüü̃ tamaepü̱xcüna cuyama̱x i 
ngẽma curü búru? Rü chama nixĩ i cuxü̃ 
chichiyepe̱e̱xü̃, erü ngẽma ngẽ́ma nax 
cuxũxü̃ rü tama chorü me nixĩ. 33 Rü 
ngẽma curü búru rü choxü̃ nadau rü 
ngẽmaca̱x tamaepü̱xcüna choxü̃ 
ínaxüeguãchi. Rü ngẽxguma chi 
taxũchima choxü̃ ínaxüeguãchigu, rü 
marü chi cuxü̃ chima̱x notürü ngẽma 
curü búru rü chi chanamaxẽxẽ 
—nhanagürü. 34 Rü nüma ga Baraáũ rü 
Tupanaarü orearü ngeruü̃xü̃ nangãxü̃ rü 
nhanagürü: —Chixexü̃ chaxü erü tama 
nüxü̃ chacua̱x nax cuma yixĩxü̃ i choxü̃ 
quichiyepe̱e̱xü̃. Rü ngẽxguma cuxca̱x 
nachi̱xegu nax ngẽ́ma chaxũxü̃ rü tá 
chatáegu —nhanagürü. 35 Notürü ga 
Tupanaarü orearü ngeruxü̃ i dauxü̃cüã̱x 
rü nanangãxü̃ rü nhanagürü: —Marü 
name i nawe curüxũ i ngẽma yatügü, 
notürü ngẽma cumaxã nüxü̃ chixuxü̃xica 
tátama nixĩ i nüxü̃ quixuxü̃ 
—nhanagürü. Rü yemaca̱x ga Baraáũ rü 
nawe narüxũ ga yema ãẽ̱xgacügü ga 
Baráqui yéma mugüxü̃. 
 
Baráqui rü Baraáũxü̃ mea nayaxu 
36 Rü yexguma Baráqui nüxü̃ 
cuáchigagu ga Baraáũ nax yangaicaxü̃, 
rü inaxũãchi rü wüxi ga ĩane ga 
Moábianecüã̱xgüarügu nüxü̃ nayangau. 
Rü guma ĩane rü natü ga Anóü̃cutüwa 
nayexma ga Moábichixü̃anearü 
üyeanewa. 37 Rü nhanagürü nüxü̃: 
—Mue̱xpü̱xcüna chanamu nax cuxca̱x 
yacagüxü̃ca̱x. ¿Rü ta̱xacüca̱x i tama nua 
cuxũxchaü̃xü̃? ¿Ẽ̱xna nagu curüxĩnü rü 
taxũchima mea cuxü̃ chayaxu? 
—nhanagürü. 38 Rü nüma ga Baraáũ rü 
nanangãxü̃ rü nhanagürü: —Dücax, 
marü nua chaxũ nax cuxü̃ 
íchayadauxü̃ca̱x. Notürü i chama rü 
choxü̃́ nataxu i pora nax 
chauechamatama ta̱xacürü orexü̃ 
chixuxü̃ca̱x. Erü chama rü ngẽma 
Tupana chamaxã nüxü̃ ixuxü̃xicatama tá 
nixĩ i nüxü̃ chixuxü̃ —nhanagürü. 39 Rü 
Tupanaarü orearü uruxü̃ ga Baraáũ rü 
ãẽ̱xgacü ga Baráquiwe narüxũ 
nhu̱xmata Quiriáchi-Uchuáchiwa 
nangugü. 40 Rü yéma ga Baráqui rü norü 
duü̃xü̃güxü̃ namu nax wocagü rü 
carnérugü nadaixü̃ca̱x. Rü nhu̱xũchi 
Baraáũxü̃tawa rü yema togü ga 
ãẽ̱xgacügü ga íyaxümücügüxü̃tawa 
nanamugü ga nhuxre ga namachi nax 
nüxna naxãgüãxü̃ca̱x. 41 Rü moxü̃ãcü rü 
nüma ga Baráqui rü Baraáũxü̃ ínayadau. 
Rü ma̱xpǘne ga Bamó-Chibaágu 
nanaxĩnagüxẽxẽ nax yéma nüxü̃ 
nadauxü̃ca̱x ga Iraéutanüxü̃gü 
ipegüxü̃wa. 
 
23
  
1 Rü yexguma ga nüma ga 
Baraáũ rü nhanagürü nüxü̃: 
—¡Ẽcü 7 i ãmarearü guchicaxü̃ nuxã 
naxü, rü ínayauxü̃ i 7 i wocaxacügü rü 7 
i carnérugü nax cha̱u̱xca̱x 
ínamemarexü̃ca̱x! —nhanagürü. 2 Rü 
nüma ga Baráqui rü nanaxü ga yema 
Baraáũ namaxã nüxü̃ ixuxü̃. Rü wüxigu 
NÚMEROS 22 
,  
23 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
140 
nügümaxã rü nayama̱xgü rü nayagugü 
ga wüxi ga wocaxacü rü wüxi ga 
carnéru ga wüxichigü ga naxü̃naarü 
guchicaxü̃wa. 
 
Baraáũ rü mexü̃ 
Iraéutanüxü̃gümaxã naxuegu 
3-4 Rü nhu̱xũchi Baraáũ rü nhanagürü 
Baráquixü̃: —¡Ẽcü nuxã naxü̃naarü 
guchicagüxü̃tagu rüxã̱ũ̱x! Rü chama rü 
tá cuxna chixũgachi nax 
íchayadauxü̃ca̱x ngoxi ngẽ́ma cha̱u̱xca̱x 
naxũ ya Cori nax ngẽxma choxü̃ 
nanga̱u̱xü̃ca̱x. Rü nhu̱xũchi tá cumaxã 
nüxü̃ chixu i ngẽma chamaxã nüxü̃ 
yaxuxü̃ —nhanagürü. Rü nüma ga 
Baraáũ rü wüxi ga ma̱xpǘne ga 
chianenewa naxũ, rü yéma nixĩ ga 
Tupana naxca̱x ngóxü̃. Rü nüma ga 
Baraáũ rü nhanagürü Tupanaxü̃: 
—Marü chanaxü i 7 i ãmarearü 
guchicaxü̃, rü wüxichigü i ngẽma 
guchicaxü̃wa rü chayagu i wüxi i 
wocaxacü rü wüxi i carnéru 
—nhanagürü. 5 Rü yexguma ga Cori ya 
Tupana rü Baraáũmaxã nüxü̃ nixu ga 
wüxi ga ore ga Baráquica̱x ixĩxü̃, rü 
nhu̱xũchi nhanagürü nüxü̃: —¡Ẽcü 
natáegu i naxü̃tawa i Baráqui rü 
namaxã nüxü̃ ixu i ngẽma ore i cumaxã 
nüxü̃ chixuxü̃! —nhanagürü. 6 Rü nüma 
ga Baraáũ rü natáegu rü Baráquixü̃ 
inayangau ga yexma naxü̃naarü 
guchicagüxü̃tagu chigüxü̃ namaxã ga 
guxü̃ma ga ãẽ̱xgacügü ga 
Moábianecüã̱xgü. 7 Rü nüma ga Baraáũ 
rü nüxü̃ nixu ga nhaa ore rü nhanagürü: 
—Yéama yáxü̃wa ínama̱xpǘneanexü̃wa i 
Aráũwa choxü̃ ne naxũxẽxẽ ya Baráqui 
ya Moábianecüã̱xgüarü ãẽ̱xgacü. Rü 
nhanagürü choxü̃: “¡Rü nua naxũ rü 
chixexü̃ namaxã naxuegu i ngẽma 
Iraéutanüxü̃gü nax ngẽmaãcü chixexü̃ 
namaxã ngupetüxü̃ca̱x!” nhanagürü 
choxü̃. 8 ¿Notürü nhuxãcü tá chixexü̃ 
namaxã chaxuegu i ngẽma duü̃xü̃gü i 
Tupana tama chixexü̃ namaxã ueguxü̃? 
¿Rü nhuxãcü tá chixexü̃gu namaxã 
charüxĩnü i ngẽma duü̃xü̃gü i Cori ya 
Tupana tama chixexü̃gu namaxã 
rüxĩnüxü̃? 9 Rü nua daa 
ma̱xpǘnechitaeruwa rü meama nüxü̃ 
chadau i ngẽma Iraéutanüxü̃gü. Rü daa 
ma̱xpǘnetape̱xewa rü meama nüxü̃ 
chadawenü. Rü chanangugü rü duü̃xü̃gü 
i nügütanüxü̃güxicatama ixãchiü̃güxü̃ 
nixĩgü. Rü tama togü i duü̃xü̃gümaxã 
nawüxigu erü tama togü i 
duü̃xü̃gümaxã nügü narüxücu. 10 Rü 
nhama ta̱xacü i ãte̱xexü̃rüxü̃ namuxũchi 
¿rü texé tá tayaxugü? ¿Rü texé tá nüxü̃ 
cuáxü̃ i norü mu? Chierü ngẽma 
duü̃xü̃gü i mexü̃rüxü̃ chixĩxgu 
nhu̱xmatáta chayu̱x, rü ngẽmawena rü 
Tupana ngẽma duü̃xü̃güxü̃ 
nadauxü̃rüxü̃, choxü̃ nada̱u̱x nax 
chamexü̃ —nhanagürü. 11 Rü yexguma 
ga Baráqui rü Baraáũxü̃ namuama yerü 
ga Baraáũ rü tama nanaxü ga yema 
nüxna naxca̱x naca̱xaxü̃, rü nhanagürü: 
—¿Ta̱xacü nixĩ icuxüxü̃? Rü chama rü 
cuxca̱x nua changema nax chixexü̃ 
namaxã cuxueguxü̃ca̱x i nhaa chorü 
uanügü, notürü i cuma rü mexü̃ namaxã 
cuxuegu —nhanagürü. 12 Rü nüma ga 
Baraáũ rü nanangãxü̃ rü nhanagürü: 
—¿Tama ẽ̱xna nüxü̃ cucua̱x nax cumaxã 
nüxü̃ chixuxü̃ rü ngẽma Tupana 
chamaxã nüxü̃ ixuxü̃xicatama tá yixĩxü̃ i 
ngẽma nüxü̃ chixuxü̃? —nhanagürü. 
NÚMEROS 23 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
141 
13 Notürü nüma ga Baráqui rü Baraáũxü̃ 
nica̱xaxü̃chigüama rü nhanagürü: 
—¡Ẽcü nua toxnamana chawe rüxũ, rü 
ngẽ́ma tá nixĩ i naxpechinüguxica 
tátama cudauxü̃ ya yima norü ĩane i 
ngẽma duü̃xü̃gü, notürü taxũtáma 
guxü̃gu cudauane i norü ĩanewa! Rü 
chanaxwa̱xe nax ngẽ́ma chixexü̃ 
namaxã cuxueguxü̃ —nhanagürü. 14 Rü 
nüma ga Baráqui rü wüxi ga naane ga 
dauxü̃taechica ga Yófĩ́gu ãégaxü̃wa 
nanaga ga ma̱xpǘne ga Pígatape̱xewa. 
Rü yexma nanaxü ga 7 ga ãmarearü 
guchicaxü̃. Rü wüxichigüwa nayagu ga 
wüxi ga wocaxacü rü wüxi ga carnéru. 
15 Rü yema nachicawa rü nüma ga 
Baraáũ rü nhanagürü Baráquixü̃: —¡Ẽcü 
nua nhaa naxü̃na íguxü̃xü̃tagu rüxã̱ũ̱x! 
rü chama rü tá yoxni Tupanamaxã 
charüdexa —nhanagürü. 16 Rü nüma ga 
Cori ya Tupana rü yexma Baraáũxü̃ 
nayangau, rü namaxã nüxü̃ nixu ga 
yema ore ga Baráquimaxã tá nüxü̃ 
yaxuxü̃. Rü nhanagürü ta nüxü̃: —¡Ẽcü 
natáegu naxü̃tawa i Baráqui rü namaxã 
nüxü̃ ixu i ngẽma cumaxã nüxü̃ 
chixuxü̃! —nhanagürü. 17 Rü nüma ga 
Baraáũ rü natáegu. Rü Baráquixü̃ 
inayangau ga naxü̃na íguxü̃xü̃tagu chixü̃ 
namaxã ga ãẽ̱xgacügü ga 
Moábianecüã̱xgü. Rü nüma ga Baráqui 
rü Baraáũna naca rü nhanagürü: —¿Rü 
nhuxũ nhaxü̃ cuxü̃ ya Cori ya Tupana? 
—nhanagürü. 18 Rü yexguma ga nüma 
ga Baraáũ rü nüxü̃ nixu ga nhaa ore, rü 
nhanagürü: —Pa Baráqui ya Chipúru 
Nane Ixĩcüx ¡dücax, mea choxü̃́ irüxĩnü! 
19 Rü Tupana rü tama duü̃xü̃gü nagu 
rüxĩnüxü̃gu narüxĩnü, rü taguma nidora 
rü taguma nanaxüchicüxü i norü ĩnü. 
Rü ngẽxguma ta̱xacüü̃ yaxuxgu rü 
aixcumama nanaxü. Rü ngẽxguma 
ta̱xacüca̱x inaxunetagu rü aixcumama 
nayanguxẽxẽ. 20 Rü chama rü choxü̃ 
namu ya Tupana nax mexü̃ namaxã 
chaxueguxü̃ca̱x i ngẽma duü̃xü̃gü i 
Iraéutanüxü̃gü erü nümatama ya 
Tupana rü mexü̃ namaxã naxuegu rü 
ngẽmaca̱x i chama rü taxucürüwa 
chixexü̃ namaxã chaxuegu. 21 Rü taguma 
texéxü̃ nawomüxẽẽgü i ngẽma duü̃xü̃gü 
rü taguma texémaxã chixexü̃ naxügü i 
ngẽma Iraéutanüxü̃gü i Yacúarü 
duü̃xü̃gü ixĩgüxü̃. Rü Cori ya norü 
Tupana rü natanüwa nangexma, rü 
nümagü rü norü ãẽ̱xgacüãcü nüxü̃ 
nacua̱xgü —nhanagürü ga Baraáũ. 
…… 
25 Rü yexguma ga Baráqui rü 
nhanagürü Baraáũxü̃: —Nhu̱xma nax 
tama cuxü̃́ natauxchaxü̃ nax chixexü̃ 
namaxã cuxueguxü̃ i ngẽma 
Iraéutanüxü̃gü, rü ngexrüma noxtacüma 
nax mexü̃ namaxã cuxueguxü̃ 
—nhanagürü. 26 Rü nüma ga Baraáũ rü 
nanangãxü̃ rü nhanagürü: —¿Tama 
ẽ̱xna nagu curüxĩnü nax marü cumaxã 
nüxü̃ chixuxü̃ rü ngẽma Tupana 
chamaxã nüxü̃ ixuxü̃xicatama tá yixĩxü̃ i 
ngẽma nüxü̃ chixuxü̃? —nhanagürü. 
27 Rü yexguma ga Baráqui rü nhanagürü 
nüxü̃: —¡Ẽcü, nua toxnamana chawe 
rüxũ! Rü bexmana ega ngẽma 
nachicawa chixexü̃ namaxã cuxuegu̱xgu 
i ngẽma Iraéutanüxü̃gü rü taxũtáma 
nanu ya Tupana —nhanagürü. 28 Rü 
yemaacü ga Baráqui rü ma̱xpǘne ga 
Peúgu ãéganewa Baraáũxü̃ naga. Rü 
yéma nixĩ ga meama naétü idauxü̃ ga 
guxü̃ma ga yema chianexü̃. 29 Rü 
NÚMEROS 23 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
142 
yexguma ga nüma ga Baraáũ rü 
nhanagürü nüxü̃: —¡Ẽcü 7 i ãmarearü 
guchicaxü̃ nuxã naxü, rü ínayauxü̃ i 7 i 
wocaxacügü rü 7 i carnérugü nax 
cha̱u̱xca̱x ínamemarexü̃ca̱x! 
—nhanagürü. 30 Rü nüma ga Baráqui rü 
nanaxü ga yema Baraáũ namaxã nüxü̃ 
ixuxü̃. Rü nayama̱x rü nayagu ga wüxi 
ga wocaxacü rü wüxi ga carnéru ga 
wüxichigü ga yema naxü̃naarü 
guchicaxü̃wa. 
 
24
  
1 Notürü nüma ga Baraáũ rü 
marü nüxü̃ nicua̱xãchi rü Cori 
ya Tupana rü tagutáma chixexü̃ 
Iraéutanüxü̃gümaxã naxuegu. Rü 
yemaca̱x marü tama wena 
Tupanaxü̃tawa naxũ nax ore 
yayaxuxü̃ca̱x noxrirüxü̃. Rü yema 
Iraéutanüxü̃gü ípegüxü̃gu 
nadawenümare. 
 
Ore i mexü̃ i Tupana Baraáũa̱xwa 
nüxü̃ ixuxü̃ 
2 Rü yexguma nüxü̃ nadauyane ga 
yema Iraéutanüxü̃gü nax 
nügütanüxü̃chigüãcüma naxãpatagüxü̃, 
rü Tupanaãxẽ ya Üünexü̃ rü Baraáũna 
nangu rü namaxã inacua̱x. 3 Rü yemaca̱x 
ga nüma ga Baraáũ rü nüxü̃ nixu ga 
nhaa ore nachiga ga Iraéutanüxü̃gü, rü 
nhanagürü: —Nhaa nixĩ i chorü ore i 
chama i Peú nane i mearü dawenüácü 
chixĩxü̃. 4 Rü ngẽxguma Tupana choxü̃ 
nüxü̃ dauxẽẽgux, rü nüma ya 
guxü̃étüwa ngẽxmacü meama choxü̃ 
nüxü̃ nacua̱xẽxẽ i ngẽma nax nhuxãcü 
tá yixĩxü̃ i ngẽma Iraéutanüxü̃gü. 5 Rü 
pemax, Pa Yacútanüxü̃güx rü nimexechi 
ya pepatagü. Rü pemax, Pa 
Iraéutanüxü̃güx, rü namexechi i ngẽma 
ípepegüxü̃wa. 6 Rü pepatagü rü nhama 
temagü i máxchimüxü̃xü̃rüxü̃ nixĩgü. Rü 
ngẽma ípepegüxü̃wa rü nhama ori̱xnecü 
i natüpechinügu togüxü̃rüxü̃ nixĩgü. Rü 
pema rü nhama naigü i mexechixü̃ i 
Tupanatama itogüxü̃rüxü̃ pexĩgü, rü 
nhama ocayiwagü i natüpechinüwa 
rüxügüxü̃rüxü̃ pexĩgü. 7 Rü pemax, Pa 
Iraéutanüxü̃güx, rü tá pexü̃́ nangexma i 
taxü̃tama i dexá nax nawa 
pexaxegüxü̃ca̱x rü penetügü namaxã 
pimegüxü̃ca̱x. Rü perü ãẽ̱xgacügü rü tá 
guxü̃ i togü i ãẽ̱xgacügüétüwa 
nangexmagü, rü pechixü̃ane rü tá 
naporaxüchi. 8 Rü guma Tupana ga 
Eyítuanewa pexü̃ ínguxü̃xẽẽcü rü yimá 
tá nixĩ ya pora pexna ãcü. Rü pema i 
Iraéutanüxü̃gü rü tá penadai i guxü̃ma i 
nachixü̃anecüã̱xgü i perü uanügü 
ixĩgüxü̃. Rü tá ipenapóü̃güchina̱xã, rü tá 
pexnemaxã penadai. 9 Rü ngẽxguma 
ipecagügux nax pepeexü̃ca̱x rü nhama 
wüxi i ai i pexü̃rüxü̃ tá pexĩgü nax 
taxúetáma tügü írüporaxü̃ nax pexü̃ 
ítaba̱i̱xgüxü̃ca̱x. ¡Rü mexü̃ tüxü̃ ngupetü 
ya yíxema mexü̃ pemaxã ueguxe, Pa 
Iraéutanüxü̃güx, rü chixexü̃ tüxü̃ 
ngupetü ya yíxema chixexü̃ pemaxã 
ueguxe! —nhanagürü ga Baraáũ. 10 Rü 
yemaxü̃ naxĩnügu ga Baráqui rü 
poraãcü nanuxũchi Baraáũmaxã, rü 
napéxme̱xẽãcümaxã nhanagürü: 
—Chama rü cuxca̱x changema nax 
chixexü̃ namaxã cuxueguxü̃ca̱x i ngẽma 
chorü uanügü, notürü marü 
tamaepü̱xcüna nixĩ nax mexü̃ namaxã 
cuxueguxü̃. 11 Rü narümemae nixĩ nax 
cuchiü̃ca̱x cutáeguxü̃. Chama rü marü 
ichaxuneta nax mexü̃maxã cuxü̃ 
chatachigaxẽẽxü̃, notürü nüma ya Cori 
NÚMEROS 23 
,  
24 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
143 
ya Tupana rü tama nanaxwa̱xe nax 
ngẽma mexü̃ cumaxã chaxüxü̃ 
—nhanagürü. 
…… 
 
Moábianecüã̱xgüarü tupana ga 
Baá-Peúxü̃ nicua̱xüxü̃gü ga 
Iraéutanüxü̃gü 
 
25
  
1 Rü yexguma Chitíü̃gu 
naxãchiü̃gügu ga 
Iraéutanüxü̃gü, rü yema norü 
ngextü̱xücügü rü inanaxügüe ga 
Moábianecüã̱xgüarü paxü̃gümaxã nax 
namaxẽxü̃. 2 Rü düxwa ga nüma ga 
paxü̃gü rü norü tupanagüca̱x 
ínangutaque̱xegüxü̃wa yema 
ngextü̱xücügüxü̃ nagagü. Rü nüma ga 
Iraéutanüxü̃gü rü natanüwa nachibüe 
rü nhu̱xũchi yema Moábianecüã̱xgüarü 
tupanaxü̃ nicua̱xüxü̃gü. 3 Rü yemaacü 
muxü̃ma ga yema Iraéutanüxü̃gü rü 
nügü inaxãgü nax Baá-Peúxü̃ nax 
yacua̱xüü̃güxü̃. Rü yemaca̱x ga Cori ya 
Tupana rü poraãcü Iraéutanüxü̃gümaxã 
nanu. 4 Rü yemaca̱x Moichéxü̃ 
nhanagürü: —¡Ẽcü nangutaque̱xexẽxẽ i 
guxü̃ma i ngẽma Iraéutanüxü̃güarü 
ãẽ̱xgacügü i nayauxgüxü̃ nax 
Baá-Peúxü̃ yacua̱xüü̃güxü̃! ¡Rü 
chape̱xegu nadai i ngunecü rü 
nhu̱xũchi naitanüwa 
nachü̱xüxquegüxẽxẽ i naxü̃negü nax 
guxü̃ma i duü̃xü̃gü nüxü̃ nadaugüxü̃ca̱x! 
Rü ngẽxgumaxica tá nixĩ i 
charüngüxmüxü̃ namaxã i ngẽma 
Iraéutanüxü̃gü —nhanagürü ga Tupana. 
5 Rü yexguma ga nüma ga Moiché rü 
nanamu ga norü ngü̃xẽẽruü̃gü ga 
ãẽ̱xgacügü ga wüxitücumüchigü ga 
Iraéutanüxü̃gümaxã icua̱xgüxü̃, rü 
nhanagürü nüxü̃: —Rü wüxichigü i 
pema rü tá penadai i ngẽma 
petanüxü̃güchigü ixĩgüxü̃ i nügü 
ixãgüxü̃ nax Baá-Peúxü̃ yacua̱xüü̃güxü̃ 
—nhanagürü. 6 Notürü yexguma 
Moichémaxã Tupanapataa̱xtüwa 
nangutaque̱xegügu ga Iraéutanüxü̃gü 
ga íxauxexü̃, rü yexgumayane rü wüxi 
ga Iraéutanüxü̃ rü wüxi ga ngexü̃ ga 
Miyiã́ũanecüã̱xmaxã yéma naxüpetü 
nax napatawa nagaaxü̃ca̱x. 7 Rü 
yexguma yema yatüxü̃ nada̱xgux ga 
Finéya ga Ereachá nane ga chacherdóte 
ga Aróũtaxa, rü nixũgachi ga yema 
Iraéutanüxü̃gü íngutaque̱xegüxü̃wa. Rü 
nanayaxu ga norü wocae. 8 Rü nawe 
nangẽ ga yema yatü ga chixexü̃ üxü̃ 
nhu̱xmata norü pechicawa. Rü yexma 
nayatopetütanü ga yema taxre norü 
wocaemaxã. Rü yemaacü inarüxo ga 
yema daweane. 9 Notürü 24,000 ga 
Iraéutanüxü̃gü nixĩ ga yema 
chixexü̃gagu namaxã yuexü̃. 10 Rü 
yemawena ga Cori ya Tupana rü 
Moichémaxã nüxü̃ nixu rü nhanagürü: 
11 —Yimá Finéyagagu nixĩ i 
charüngüxmüxü̃ namaxã i ngẽma 
Iraéutanüxü̃gü erü nüma ga Finéya rü 
chauxrüxü̃ poraãcü nayanuxü̃ i ngẽma 
Iraéutanüxü̃gü. Rü ngẽmaca̱x nixĩ i 
yaxna ngẽma duü̃xü̃gümaxã chaxĩnü, 
rü tama chanadaxichixü̃. 12-13 ¡Rü 
Finéyamaxã nüxü̃ ixu rü tá nüxü̃ 
chaxuneta nax nüma rü nataagü nax 
Iraéutanüxü̃güarü chacherdótegü 
yixĩgüxü̃ca̱x i guxü̃gutáma! Erü nüma 
rü cha̱u̱xca̱x nayanuxü̃ rü yemagagu 
nixĩ ga choxü̃ nangüxmüxẽẽxü̃ namaxã 
i ngẽma Iraéutanüxü̃gü —nhanagürü. 
…… 
NÚMEROS 24 
,  
25 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
144 
 
Miyiã́ũanecüã̱xgüxü̃ nadai 
 
31
  
1 Rü nüma ga Cori ya Tupana rü 
Moichémaxã nidexa rü 
nhanagürü nüxü̃: 2 —¡Ẽcü naxütanü i 
Iraéutanüxü̃gü rü nadai i ngẽma 
Miyiã́ũanecüã̱xgü erü chixexü̃gu 
Iraéutanüxü̃güxü̃ nayixẽxẽ! Rü 
ngẽmawena, Pa Moichéx, rü marü name 
nax cuyuxü̃ —nhanagürü. 3 Rü yexguma 
ga nüma ga Moiché rü duü̃xü̃güxü̃ 
nhanagürü: —¡Nhuxre i pema rü 
penamexẽxẽ i pexnegü nax Cori ya 
Tupanaégagu peyadaixü̃ca̱x i 
Miyiã́ũanecüã̱xgü nax ngẽmaãcü yixĩ 
ixütanüxü̃ca̱x naxca̱x ga yema chixexü̃ 
ga Tupanape̱xewa naxügüxü̃! 4 Rü 
ngẽmaca̱x rü wüxitücumüwachigü tá 
ngẽ́ma penamugü i 1000 chigü i 
churaragü i daiwa ĩxü̃. 5 Rü ngẽmaca̱x 
name nixĩ i wüxitücumüwachigü 
peyadexechixü̃ i 1000 i churaragü nax 
ngẽmaãcü guxü̃wama 12,000 wa 
nanguxü̃ca̱x. Rü ngẽmagü rü mea tá 
nixãxne nax daiwa naxĩxü̃ca̱x — 
nhanagürü. 6 Rü nüma ga Moiché rü 
inanamuãchitanü nax daiwa naxĩxü̃ca̱x. 
Rü nüma ga chacherdóte ga Ereachá 
nane ga Finéya nixĩ ga íyaxümücüxü̃. Rü 
nüma nixĩ ga namaxã inacuáxü̃ ga yema 
Tupanapataarü yemaxü̃gü ga üünexü̃ ga 
íyangegüxü̃ rü cornétagü ga yacuegüne. 
7 Rü yexguma ga yema Iraéutanüxü̃gü rü 
guxü̃ma ga yema yatügü ga 
Miyiã́ũanecüã̱xgüxü̃ nadai yema Cori ya 
Tupana Moichémaxã nüxü̃ ixuxü̃rüxü̃. 
8 Rü nanadai ga yema 5 ga 
Miyiã́ũanecüã̱xgüarü ãẽ̱xgacügü ga Éwi, 
rü Requéü̃, rü Yur, rü Úru, rü Réba. Rü 
yexgumarüxü̃ ta nayama̱xgü ga Baraáũ 
ga Beú nane. 9 Rü nüma ga 
Iraéutanüxü̃güarü churaragü rü 
ínanayauxü̃ ga yema 
Miyiã́ũanecüã̱xgüarü ngexü̃gü rü norü 
buxü̃gü. Rü yexgumarüxü̃ ta nayagagü 
ga norü wocagü rü togü ga naxü̃nagü rü 
nayana ga norü yemaxü̃gü. 10 Rü 
nhu̱xũchi ínanagu ga norü ĩanegü ga 
taxü̃ne rü norü ĩanexacügü. 11-12 Rü 
guxü̃ma ga yema ngexü̃gü rü buxü̃gü ga 
ínayauxü̃xü̃ rü wocagü rü togü ga 
naxü̃nagü ga yagagüxü̃, rü 
Moichéxü̃tawa rü chacherdóte ga 
Ereacháxü̃tawa nanagagü ga ngextá 
yema togü ga Iraéutanüxü̃gü 
íyexmagüxü̃wa ga Moábianearü 
metachinüxü̃wa ga natü ga Yurdáũarü 
léstewa ga ĩane ga Yericóarü 
to̱xma̱xtawa. 13 Rü nüma ga Moiché rü 
chacherdóte ga Ereachá rü guxü̃ma ga 
togü ga ãẽ̱xgacügü, rü yema 
churaragüca̱x nibuxmü nax yéma 
ínapegüxü̃pemagu nüxü̃ yangaugüxü̃ca̱x. 
14-15 Notürü nüma ga Moiché rü yema 
churaragüerugümaxã nanu rü 
nhanagürü nüxü̃: —¿Tü̱xcüü̃ 
penamaxẽxẽxẽ i ngẽma ngexü̃gü? 16 Erü 
nümagü nixĩ i Baraáũarü ucu̱xẽ 
inaxĩnüexü̃ rü yemamaxã 
nachixexẽẽgüaxü̃ ga tatanüxü̃ nax 
Baá-Peúxü̃ yacua̱xüü̃güxü̃ca̱x. Rü yema 
chixexü̃gagu nixĩ ga Tupana nadaixü̃ ga 
tatanüxü̃. 17 ¡Rü nhu̱xmatama penadai i 
ngẽma buxü̃gü i yatüxü̃ rü guxü̃ma i 
ngẽma ngexü̃gü i marü yatümaxã 
maxẽxü̃! 18 Notürü ngẽma paxü̃gü i 
taguma yatümaxã maxẽxü̃, rü ngexrüma 
nax penadaixü̃. Rü pexü̃taxü̃xü̃ penayaxu 
ega penaxwa̱xegu —nhanagürü. 
…… 
NÚMEROS 31 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
145 
 
Tupana nüxü̃ nixu nax nhuxãcü tá 
nügü yanuãxü̃ i Canaã́ane 
 
33
  
50 Rü nüma ga Cori ya Tupana 
rü Moichémaxã nidexa ga 
yexguma Moábianearü metachinüxü̃wa 
nayexmagu ga natü ga Yurdáũcutüwa 
ga Yericóarü to̱xma̱xtawa. Rü 
nhanagürü nüxü̃: 51-52 —¡Ẽcü ngẽma 
Iraéutanüxü̃gümaxã nüxü̃ ixu i nhaa 
dexa!: “Ngẽxguma pema tá pichoü̃gu i 
ngẽma natü i Yurdáũ rü nawa 
pichocu̱xgux i ngẽma Canaã́cüã̱xgüarü 
naane, rü ¡ẽcü ípenawoxü̃ i guxü̃ma i 
ngẽma duü̃xü̃gü nawa i ngẽma naane! 
¡Rü nagu pepogüe i guxü̃ma i norü 
tupanachicüna̱xãgü i nutanaxca̱x rü 
úirunaxca̱x rü diẽrumünaxca̱x! ¡Rü 
ngẽxgumarüxü̃ ta nagu pepogüe i 
guxü̃ma i norü ãmaregüarü guchicaxü̃gü 
i ma̱xpǘnetape̱xegüwa ngẽxmagüxü̃! 
53 ¡Rü pema namaxã ipecuá i ngẽma 
nachixü̃ane! ¡Rü ngẽxma nagu 
pexãchiü̃gü erü chamatama pexna 
chanaxã nax pema nawa pemaxẽxü̃ca̱x! 
54 Notürü ngẽxguma pegü peyanuxgu i 
ngẽma naane rü wüxitücumüwachigü tá 
nanayaxu i ngẽma nagu nanguxü̃. Rü 
ngẽma natücumü i rümumaexü̃ rü tá 
nanayauxgü i rütamaexü̃ i naane. Rü 
ngẽma natücumü i rünoxremaexü̃ rü tá 
nanayauxgü i ngẽma rüxíramaexü̃ i 
naane. Rü ngẽmaãcü 
wüxitücumüwachigü tá nanayaxu i 
ngẽma nagu nanguxü̃. 55 Notürü i pema 
rü ngẽxguma ngẽma naane peyauxgux 
nax nagu pexãchiü̃güxü̃ca̱x rü name nixĩ 
i ípenawoxü̃ i guxü̃ma i ngẽma duü̃xü̃gü 
i ngẽxma ãchiü̃güxü̃. Erü ngẽxguma 
taxũtáma ípenawoxü̃gu i guxü̃ma i 
ngẽma duü̃xü̃gü, rü ngẽma ngẽ́ma 
yaxügüxü̃ rü tá pexü̃ ngẽ́ma nachixewe 
nhama wüxi i naitüchi pexetügu 
nguxgurüxü̃, rü nhama wüxi ya tuxugu 
pengu̱xgurüxü̃ tá nixĩ. 56 Rü ngẽxguma i 
chama rü tá pexü̃ama chapoxcu namaxã 
i ngẽma poxcu i ngẽma 
duü̃xü̃güca̱xchire̱x ixĩxü̃”, nhanagürü ga 
Cori ya Tupana. 
……  
NÚMEROS 33 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
146 
 
Moichéarü ore ga 
Iraéutanüxü̃gümaxã nüxü̃ yaxuxü̃ 
 
1
  
1 Rü nhaagü nixĩ ga yema ore ga 
Moiché nüxü̃ ixuxü̃ namaxã ga 
guxü̃ma ga Iraéutanüxü̃gü ga yexguma 
Arabáarü chianexü̃wa nayexmagügu ga 
natü ga Yurdáũarü léstewa ga Chúfearü 
to̱xma̱xtawa. Rü yema Arabáarü 
chianexü̃ rü Paráũ rü Toféu rü Labáũ rü 
Acherú rü Dichaáarü ngãxü̃wa nayexma. 
…… 
3-4 Rü 40 ga taunecü marü nangupetü 
ga ma̱xpǘne ga Orébi i Chinaígu 
ãégacüwa nax ínachoxü̃xü̃ ga yema 
Iraéutanüxü̃gü. Rü Moiché rü marü 
nüxü̃ narüporamae ga guma 
Amuréutanüxü̃güarü ãẽ̱xgacü ga Seú ga 
Ebóü̃gu ãchiü̃cü rü guma Bacháü̃arü 
ãẽ̱xgacü ga Óyi ga Atarúchigu ãchiü̃cü 
ga Edréanewa. Rü yexguma norü 40 ga 
taunecüwa nanguxgu ga norü 11 ga 
tauemacüarü ügügu, rü yexguma nixĩ ga 
Moiché Iraéutanüxü̃gümaxã nüxü̃ 
yaxuxü̃ ga guxü̃ma ga yema ore ga 
Tupana namaxã nüxü̃ ixuxü̃ naxca̱x ga 
yema natanüxü̃gü. 
…… 
 
Yema 12 ga ngugütaetanüxü̃gü rü 
inaxĩãchi 
19 Rü nüma ga Moiché rü nhanagürü: 
—Yexguma Orébiwa ítachoxü̃gu, rü 
guma ma̱xpǘnegü ga Amuréutanüxü̃gü 
nagu ãchiü̃günewaama taxĩ, yerü 
yemaacü nixĩ ga tórü Cori ya Tupana ga 
nanaxwa̱xexü̃. Rü nagu taxĩ ga yema 
nachica ga chianexü̃ ga ãũcümaxü̃ ga 
pema marü nüxü̃ pedauxü̃, rü nhu̱xmata 
nawa tangugü ga Cadé-Banéa. 20 Rü 
yéma nixĩ ga pemaxã nüxü̃ chixuxü̃ rü 
nhachaxü̃: “Rü marü nawa tangugü i 
nhaa Amuréutanüxü̃gü nawa 
ngẽxmagüxü̃ i máxpü̱xanexü̃ i Cori ya 
tórü Tupana tüxna ãxü̃. 21 Rü nüma ya 
Cori ya tórü Tupana ixĩcü, rü marü 
pexna nanaxã i nhaa naane. ¡Rü ẽcü 
nawa pexĩ rü nagu pexãchiü̃gü ngẽma 
Cori ya perü o̱xigüarü Tupana nüxü̃ 
ixuxü̃rüxü̃! ¡Rü tauxü̃́ i pemuü̃exü̃, rü 
bai tá ípeyachaxãchitanüxü̃!” 
nhacharügü. 22 Notürü ga pema rü 
choxna peyacagü rü nhapegürügü: 
“¿Tau ẽ̱xna inamexü̃ i nhuxre i 
tamücügü i nüxíra ngẽ́ma ĩxü̃ nax 
yangugüaneãxü̃ca̱x i ngẽma naane rü 
 
DEUTERONÔMIO 
 
(Wenaxarü naxümatü ga Tupanaarü mugü) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
147 
nhu̱xũchi taxca̱x nawoeguxü̃ nax 
tamaxã nüxü̃ yaxugüxü̃ca̱x rü 
ngexü̃rüüxü̃ i namagu tá ixĩxü̃ rü 
ngexnerüxüne ya ĩanegügu tá 
tachocuxü̃?” nhaperügügü. 23 Rü yema 
pema chamaxã nüxü̃ pexuxü̃ rü 
cha̱u̱xca̱x rü name. Rü yemaca̱x 
petanüwa chanade ga 12 ga yatügü. Rü 
wüxi tücumüwachigü nüxü̃ chaxuneta 
ga wüxi. 24 Rü yema yatügü rü inaxĩãchi 
rü ínama̱xpüanexü̃waama naxĩ rü 
Ecúarü ngatewa nangugü rü meama 
nagu nixĩãgütanü ga yema naane. 25 Rü 
yemawena rü yema naanecüã̱x ga 
nanetüarü o tanabuxgü rü taxca̱x nua 
nanangegü, rü tamaxã nüxü̃ nixugü rü 
nhanagürügü: “Rü ngẽma naane i tórü 
Cori ya Tupana tüxna ãxü̃, rü 
mexechixü̃ nixĩ”, nhanagürügü. 
26 Notürü ga pema rü tama yéma 
pexĩxchaü̃ rü tama naga pexĩnüe ga 
yema tórü Cori ya Tupana pemaxã nüxü̃ 
ixuxü̃. 27 Rü pechiü̃güwa rü naxca̱x 
pidexagü rü nhaperügügü: “Nüma ya 
Cori rü tama aixcuma tüxü̃ nangechaü̃, 
rü tüxü̃ ínagaxü̃ ga Eyítuanewa nax 
Amuréutanüxü̃güna tüxü̃ yamugüxü̃ca̱x 
nax tüxü̃ nadaixü̃ca̱x”, nhaperügügü. 
28 Rü nhaperügügü ta: “Rü nhu̱xmax ¿rü 
ngexta tá taxĩ? Rü tatanüxü̃gü rü nüxü̃ 
nixugügü rü ngẽ́ma nax nangemaxü̃ i 
duü̃xü̃gü i tüxü̃ rüporamaegüxü̃ rü tüxü̃ 
rümáchanemaegüxü̃, rü nangexmaxü̃ ya 
ĩanegü ya itaxü̃ne ya imáchanearü 
poxeguã̱xgüne, rü nüxü̃ nadaugüxü̃ ga 
Enáquitanüxü̃ ga imáchanexü̃chixü̃. Rü 
guxü̃ma ga yema nixĩ ga toxü̃ 
íyaxoetanüãchixẽẽxü̃”, nhaperügügü. 
29 Rü yexguma ga chama rü pexü̃ 
changãxü̃ rü nhachagürü: “¡Tauxü̃́ i 
pexoégaãẽgüxü̃ rü nüxü̃ pemuü̃exü̃! 
30 Rü yimá tórü Cori ya Tupana rü tá 
pepe̱xegu nixũ, rü nüma rü tá namaxã 
nügü nadai erü pexca̱x nanu yema 
Eyítuanewa pexü̃ naxütanügurüxü̃. 31 Rü 
yexguma nachica ga chianexü̃wa 
pichopetü̱xgu rü nüma ga perü Cori ya 
Tupana rü nhama wüxi i papá naxacüxe 
nügüchacüügu tüxü̃ igaxü̃rüxü̃ meama 
pexü̃ nigagü rü nhu̱xmata nhaa 
nachicawa pengugü”, nhachagürü. 32 Rü 
woo yemaacü pexü̃ nayagagüxü̃, notürü 
ga pema rü tama nagu peyaxõgü. 33 Rü 
nüma nixĩ ga pemaxã inacuáxü̃ rü 
pepe̱xegu yaxũxü̃ nax nüxü̃ 
naxunetaxü̃ca̱x ga nachica ga nagu tá 
pipegüetanüxü̃. Rü yexguma chütacü 
ipexĩxgu rü üxüemamaxã pexü̃ nüxü̃ 
nacua̱xẽxẽ ga nama ga nagu tá pexĩxü̃, 
rü ngunecü rü wüxi ga caixanexü̃maxã 
pexü̃ nüxü̃ nacua̱xẽxẽ. 
 
Cori ya Tupana rü 
Iraéutanüxü̃gümaxã nanu 
34 Rü yexguma nüxü̃ naxĩnügu ga Cori 
ya Tupana ga chixri nachiga nax 
pidexagüxü̃, rü poraãcü nanu, rü nhaa 
ore pemaxã naxuegu: 35 “Rü bai i wüxi i 
nhaa duü̃xü̃gü i chixecümagüxü̃ rü tá 
nüxü̃ nadaugü i ngẽma naane i mexü̃ ga 
norü o̱xigümaxã nüxü̃ chixuxü̃. 
36 Notürü ya Carébi ya Yefúne nanexica 
tá nixĩ ya nüxü̃ daucü, rü nüxna rü 
nanegüna tá nixĩ i chanaxãxü̃ i ngẽma 
naane ga marü nawa nanga̱xü̃, yerü 
nüma rü aixcuma mea chauga naxĩnü”, 
nhanagürü ga Tupana. 37 Rü pegagu nixĩ 
ga Cori ya Tupana ga chamaxã nanuxü̃ 
rü nhaxü̃ choxü̃: “Woo i cuma rü 
taxũtáma nawa cungu i ngẽma naane. 
DEUTERONÔMIO 1 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
148 
38 Rü cuchicüxü tá ngẽ́ma nangu ya 
yimá curü ngü̃xẽẽruxü̃ ya Yuchué ya 
Núu nane. ¡Rü nüxü̃́ nangúchaü̃xẽxẽ erü 
nüma tá nixĩ i Iraéutanüxü̃güna 
naxããxü̃ i ngẽma naane!” nhanagürü ga 
Cori ya Tupana. 
…… 
 
Ngẽma mu i guxü̃étüwa ngẽxmaxü̃ 
 
6
  
1 Rü nhanagürü ga Moiché: 
—Nüma ga Cori ya Tupana rü 
choxü̃ namu nax pexü̃ changúexẽẽxü̃ca̱x 
i nhaa mugü nax nagu pexĩxü̃ca̱x nawa i 
ngẽma naane i tá pexna naxãxü̃. 2 Rü 
ngẽmaãcü i pema rü penegü rü petaagü 
rü tá aixcuma nüxü̃ pengechaü̃ ya perü 
Cori ya Tupana, rü tá peyanguxẽxẽ i 
ngẽma norü ore nhu̱xmatáta peyuemare. 
Rü ngẽmaãcü ya Tupana rü tá poraãcü 
pexü̃ narüngü̃xẽxẽ rü tá nanama̱xẽxẽ i 
perü maxü̃ i ngẽma naanewa. 3 Rü 
ngẽmaca̱x, Pa Iraéutanüxü̃güx, rü name 
nixĩ i mea nagu pemaxẽ i ngẽma mugü. 
Erü ngẽxguma mea nagu pemaxẽgu rü 
tá mexü̃ pexü̃ nangupetü, rü tá pimu 
nawa i ngẽma naane i ngextá nabügü i 
mexü̃ rü nhama léchi rü ira taguma 
ítaxuxü̃wa yema Cori ya Tupana perü 
o̱xigümaxã nüxü̃ ixuxü̃rüxü̃. 4 ¡Rü dücax, 
iperüxĩnüe, Pa Iraéutanüxü̃güx! Rü 
nüma ya Cori ya tórü Tupana rü 
nüxicatama nixĩ i Cori yixĩxü̃. 5 ¡Rü nüxü̃ 
pengechaxü̃gü ya perü Tupana i guxü̃ne 
ya perü maxü̃nemaxã, rü guxü̃ i 
peãxẽmaxã, rü guxü̃ i perü poramaxã! 
6 ¡Rü pegüãxẽgu namaxã penguxü̃ i 
guxü̃ma i nhaa ore i nhu̱xmax pemaxã 
nüxü̃ chixuxü̃! 7 ¡Rü guxü̃gutáma 
namaxã penangúexẽxẽ i pexacügü! Rü 
nachigagu tá namaxã pidexagü i 
pepatagüwa rü ngextá ípexĩxü̃wa, rü 
ngẽxguma pepeechaü̃gu rü ngẽxguma 
íperüdagügu. 8 Rü ngẽma nax tama nüxü̃ 
iperüngümaexü̃ca̱x i nhaa mugü ¡rü 
pegüme̱xẽwa rü pegücatüwa 
peyanga̱xcuchi̱x nax ngẽxma 
peyangexü̃ca̱x perü cua̱xruxü̃! 9 ¡Rü ẽcü 
pepataarü caxtagügu rü peã̱xpatagu 
penawümatü i ngẽma mugü! 
…… 
14 ¡Rü taxũtáma nawe perüxĩ i ngẽma 
togü i duü̃xü̃gü i pexna 
ngaicamagüxü̃arü tupanagü! 15 Erü yimá 
perü Cori ya Tupana rü nüxü̃́ pechu̱xu 
rü ngürüãchi pemaxã nanuxgu rü 
noxtacüma pexü̃ nadai rü pexü̃ 
nayarüxoxẽxẽ. 16 Rü tama name nax 
nüxü̃ pexüxü̃ ya perü Cori ya Tupana ga 
yexguma nachica i Máchawa nüxü̃ 
pexü̱xgurüxü̃. 17 ¡Rü aixcuma mea nagu 
pemaxẽ i ngẽma Cori ya perü 
Tupanaarü mugü rü norü ucu̱xẽgü ga 
pemaxã nüxü̃ yaxuxü̃! 18 ¡Rü penaxü̱x i 
ngẽma mexü̃ i Cori ya Tupana namaxã 
taãxẽxü̃ nax ngẽmaãcü mea pexü̃ 
nangupetüxü̃ca̱x rü aixcuma 
penayaxuxü̃ca̱x i ngẽma mexü̃ i naane 
ga perü o̱xigümaxã nüxü̃ yaxuxü̃! 19 Rü 
ngẽmaãcü ya Cori ya Tupana rü yema 
pemaxã nüxü̃ yaxuxü̃rüxü̃ rü tá 
nayabuxmüxẽxẽ i guxü̃ma i perü 
uanügü i ngẽma naanewa ngẽxmagüxü̃. 
20-21 Rü ngẽxguma wüxi i ngunexü̃ 
pexacügü pexna ca̱xgux rü nhagügu: 
“¿Ta̱xacüchiga nixĩ i nhaa mugü rü 
nhaa ucu̱xẽgü i tamaxã nüxü̃ yaxuxü̃ ya 
tórü Cori ya Tupana?” nhagügu, rü 
pema rü tá penangãxü̃ rü nhapegürügü 
tá: “Toma ga nũxcüma rü ãẽ̱xgacü ga 
Eyítuanecüã̱x ga Faraóũme̱xẽwa 
DEUTERONÔMIO 1 
,   
6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
149 
tayexmagü. Notürü ga nüma ya tórü 
Cori ya Tupana rü norü poramaxã toxü̃ 
ínanguxü̃xẽxẽ. 22 Rü toma rü nüxü̃ tadau 
ga yema ãũcümaxü̃ ga Tupana norü 
poramaxã Eyítuanewa üxü̃ nape̱xewa ga 
Faraóũ rü guxü̃ma ga norü duü̃xü̃gü. 
23 Notürü ga toma rü toxü̃ ínagaxü̃ ga 
yema Eyítuanewa, rü mea toxü̃ nigagü 
nhu̱xmata yema naane ga tórü 
o̱xigümaxã nüxü̃ yaxuxü̃wa toxü̃ 
nangugüxẽxẽ. 24 Rü nhu̱xũchi ga nüma 
ya Cori ya Tupana rü toxü̃ namu nax 
mea tayanguxẽẽxü̃ i guxü̃ma i nhaa 
norü mugü rü nüxü̃ ticua̱xüü̃güxü̃ca̱x 
nax mea tüxü̃ naxüpetüxü̃ca̱x rü nüma 
tüxü̃ namaxẽxẽẽxü̃ca̱x nhu̱xmata nhama 
i ngunexü̃wa nangu. 25 Rü ngẽmaca̱x i 
yixema i nhu̱xmax rü name nixĩ i tórü 
Cori ya Tupanape̱xewa mea yanguxẽẽxü̃ 
i ngẽma norü mugü, yema tomaxã nüxü̃ 
yaxuxü̃rüxü̃”, nhapegürügü tá 
—nhanagürü ga Moiché. 
 
Tupana rü nüxna nachogü nax 
tama Canaã́anecüã̱xgüarü 
tupananetachicüna̱xãgüwe naxĩxü̃ 
ga Iraéutanüxü̃gü 
 
7
  
1 Rü nhanagürü ga Moiché: —Rü 
nüma ya Cori ya perü Tupana rü tá 
pexü̃ nachocuxẽxẽ nawa i ngẽma naane 
i tá pexrü ixĩxü̃. Rü pepe̱xewa tá 
ínanawoxü̃ i ngẽma duü̃xü̃gü i 7 i 
natücumügü i pexü̃ rümumaegüxü̃ rü 
pexü̃ rüporamaegüxü̃ i Etéutanüxü̃gü, rü 
Yerguechéutanüxü̃gü, rü 
Amuréutanüxü̃gü, rü Canaã́tanüxü̃gü, rü 
Ferechéutanüxü̃gü, rü Ewéutanüxü̃gü rü 
Yebuchéutanüxü̃gü. 2 Rü ngẽxguma Cori 
ya perü Tupana pexme̱xgu nayixẽẽgu i 
ngẽma natücumügü i duü̃xü̃gü, rü 
ngẽxguma pema rü marü nüxü̃ 
perüporamaegügu ¡rü noxtacüma tá 
penadai rü taxũtáma ta̱xacümaxã pexü̃ 
narüngüxmüexẽxẽ rü bai tá i pexü̃́ nax 
nangechaü̃tümüxü̃güxü̃! 3 Rü 
ngẽxgumarüxü̃ tá ta ¡rü taxũtáma 
namaxã pexãxma̱xgü i ngẽma norü 
ngexü̃gü, rü bai tá i penegü rü 
naxacügümaxã peyaxüxma̱xgüxü̃ rü 
pexacügü rü nanegümaxã 
peyaxütegüxü̃! 4 Erü ngẽxguma tá 
ngẽmaãcü penaxü̱xgu rü nümagü i 
ngẽ́macüã̱x rü tá penegüxü̃ rü 
pexacügüxü̃ Cori ya Tupanana 
nixĩgachixẽxẽ. Rü ngẽmaãcü tá tomare i 
tupanaxü̃ nicua̱xüxü̃gü, rü ngẽmaca̱x tá 
poraãcü pemaxã nanu ya Cori ya 
Tupana, rü noxtacüma tá pexü̃ nadai, rü 
ngẽxma tá ipeyarüxo. 5 Rü ngẽmaca̱x tá 
penaxwa̱xe i noxtacüma nagu pepogüe i 
ngẽma nachicagü i ngextá ngẽma 
duü̃xü̃gü norü tupanagüca̱x naxü̃nagü 
nawa ínaguxü̃. Rü ngẽxgumarüxü̃ tá ta 
nagu pepogüe ya yimá norü nutagü rü 
naigü i namaxã natupanaã̱xgüxü̃. Rü tá 
ípenagu i norü tupanachicüna̱xãgü. 6 Erü 
pema rü wüxi i duü̃xü̃gü i woetama 
Tupanaca̱x ixĩgüxe pexĩgü. Rü 
nümatama ya Tupana rü guxü̃ma i 
nachixü̃anecüã̱xgütanüwa pexü̃ 
naxuneta nax noxrütama i duü̃xü̃gü 
pexĩgüxü̃ca̱x —nhanagürü ga Moiché. 
…… 
 
Moiché nanaxucu̱xẽ i 
Iraéutanüxü̃gü 
 
8
  
1 Rü nhanagürü ga Moiché: —¡Ẽcü 
nagu pexĩ i ngẽma mugü i 
nhu̱xmax pexna chaxãxü̃ nax 
namáxü̃ca̱x i perü maxü̃ rü pimuxü̃ca̱x, 
DEUTERONÔMIO 6 
– 
8 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
150 
rü ngẽmaãcü penayaxuxü̃ca̱x i ngẽma 
naane ga perü o̱xigümaxã nüxü̃ yaxuxü̃ 
ga Tupana! 2 ¡Rü nüxna pecua̱xãchie ga 
nhuxãcü Cori ya Tupana pexna nadauxü̃ 
ga namawa ga yexguma 40 ga taunecü 
yema nachica ga chianexü̃ ga taxúema 
íxãpataü̃gu pexĩxgu! Rü yéma nixĩ ga 
pexü̃ naxãneexẽẽxü̃ rü pexü̃ naxüxü̃ nax 
yemaacü nüxü̃ nacuáxü̃ca̱x ga ta̱xacügu 
perüxĩnüexü̃ rü tá aixcuma 
peyanguxẽẽxü̃ i norü mugü. 3 Rü woo 
ngúxü̃ pexü̃ ningexẽxẽ rü taiya pingegü, 
notürü ga yixcüama rü nüma ga Tupana 
rü dauxü̃cüã̱x ga poũ ga manámaxã 
pexü̃ nachibüexẽxẽ woo i pema rü perü 
o̱xigü rü nũxcüma rü taguma nüxü̃ 
pedauxü̃ ga yema. Notürü yemawa pexü̃ 
nüxü̃ nadauxẽxẽ rü tama õnaxica nixĩ i 
namaxẽẽxü̃ i wüxi i duü̃xü̃, notürü 
ngẽma ore i Tupanaa̱xwa íxũxũxü̃ nixĩ i 
aixcuma namaxẽẽxü̃. 4 Rü guxcüma ga 
guma 40 ga taunecügu rü tama 
pengauechiru rü bai ga nax 
perüchaecutüxü̃. 5 ¡Rü nüxna 
pecua̱xãchie rü yimá perü Cori ya 
Tupana rü pexü̃ 
inayarüwe̱xãchitanüxẽxẽ nhama wüxi i 
papá nanexü̃ inayarüwe̱xãchixẽẽxü̃rüxü̃! 
6 ¡Ẽcü mea naga pexĩnüe i ngẽma norü 
mugü ya yimá Cori ya Tupana, rü nüxü̃ 
pecua̱xüxü̃gü rü mea nagu pexĩ i ngẽma 
ngu̱xẽẽtae i pexna naxãxü̃! 7 Erü nüma 
ya Cori ya Tupana rü wüxi i naane i 
mexü̃wa tá pexü̃ nagagü i ngextá 
inamuxü̃wa i natüxacügü, rü puchugü, 
rü burawegü i ma̱xpǘnearü 
ngachitamüxü̃wa ichuxchugüxü̃. 8 Rü 
ngẽma naanewa rü nangema i trígu, rü 
chewáda, rü úwa, rü figuéra, rü boxra, 
rü oríwa rü ira. 9 Rü ngẽma 
nachixü̃anewa rü taxũtáma 
pexoégaãẽgü naxca̱x i perü õna, rü 
taxũtáma pexü̃́ nataxu. Rü norü 
ma̱xpǘnegüwa rü namu i férumü rü 
cóbremü. 10 Notürü ngẽxguma 
pechibüeguwena rü pengãxpütüwegügu, 
rü name nax nüxü̃ pecua̱xüü̃xü̃ ya Cori 
ya Tupana naxca̱x i ngẽma mexü̃ i 
naane i pexna naxãxü̃. 11 ¡Rü pegüna 
pedaugü nax tama nüxü̃ 
perüngümaexü̃ca̱x ya perü Cori ya 
Tupana! ¡Rü tauxü̃́ i nüxü̃ perüxoexü̃ i 
ngẽma norü mugü rü norü ucu̱xẽgü i 
nhu̱xmax pexna chaxãxü̃! —nhanagürü 
ga Moiché. 
…… 
 
Tupana rü mexü̃ namaxã naxuegu i 
Iraéutanüxü̃gü 
 
11
  
13,14 Rü nhanagürü ga Moiché: 
—Ngẽxguma tá pema mea 
peyanguxẽẽ̱xgu i nhaa mugü i nhama i 
ngunexü̃gu pexna chaxãxü̃, rü 
ngẽxguma aixcuma nüxü̃ 
pengechaü̃gügu ya Cori ya perü Tupana, 
rü ngẽxguma nüxü̃ pecua̱xüü̃gügu 
guxü̃ne ya perü maxü̃nemaxã, rü guxü̃ i 
peãxẽmaxã, rü ngẽxguma i nüma ya 
Tupana rü tá ípetoexü̃gu nanapuxẽxẽ rü 
ngexwaca̱x yaxo̱xgu i penetü rü tá wena 
nanapuxẽxẽ nax mea pexü̃́ nayaxü̃ca̱x rü 
yaxoxü̃ca̱x, rü pexü̃́ nangemaxü̃ca̱x i 
perü trígu, rü perü úwachixü, rü perü 
chíxü̃. 15 Rü ngẽxgumarüxü̃ tá ta ya Cori 
ya Tupana rü nanaxügüxẽxẽ ya maxẽgü 
perü wocagüca̱x. Rü ngẽmaãcü tá nimu 
rü tagutáma pengewemü. 16 Notürü 
name nixĩ i pexuãẽgü nax tama texé 
Tupanana pexü̃ ixĩgachixẽẽxü̃ nax 
tomare i tupanaxü̃ pecua̱xüü̃güxü̃ca̱x, rü 
DEUTERONÔMIO 8 
,   
11 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
151 
nape̱xe pecaxã́pü̱xügüxü̃ca̱x. 17 Erü 
ngẽxguma tá ngẽmaãcü penaxü̱xgux, rü 
Cori ya Tupana tá pemaxã nanu rü 
taxũtáma pexca̱x nanapuxẽxẽ. Rü 
ngẽma naane rü taxuxü̃táma nawa 
narüxü, rü pema rü tá paxaxüchi nagu 
peyue i ngẽma naane i mexü̃ i pexna 
naxãxü̃. 18 ¡Rü pegüãxẽgu namaxã 
penguxü̃ i nhaa ore, rü nagu 
perüxĩnüeecha! ¡Rü pegüchacüüwa, rü 
pegücatüwa peyanga̱xcuchi̱x i ngẽma 
mugü nax ngẽmaãcü tama nüxü̃ 
iperüngümaexü̃ca̱x! 19 ¡Rü nhaa oremaxã 
penangúexẽxẽ i pexacügü, rü nachigagu 
namaxã pidexagü i pepatawa, rü 
namagüwa, rü ngẽxguma pepeechaü̃gu 
rü íperüdagügu! —nhanagürü ga 
Moiché. 
…… 
 
Moiché rü Iraéutanüxü̃güxü̃ 
naxucu̱xẽ nax tama ngẽma togü i 
duü̃xü̃gücümagu naxĩxü̃ca̱x 
 
18
  
9 Rü nhanagürü ga Moiché: 
—Ngẽxguma marü nagu 
pechocu̱xgux i ngẽma nachixü̃ane i perü 
Cori ya Tupana tá pexna ãxü̃, rü tama 
name i naxca̱x pedauxü̃tae i ngẽma 
nacümagü i chixexü̃ i ngẽma duü̃xü̃gü. 
10 Rü tama name i texé i petanüwa rü 
tümanexü̃ itamu nax ngẽma 
duü̃xü̃güarü tupanaca̱x tayaguxü̃, rü bai 
i naxca̱x tangúxü̃ i ngẽma nawa nüxü̃ 
nacuáxü̃ i ngẽma ẽxü̃guxü̃, rü bai tá i 
tüxü̃́ nangúchaü̃xü̃ nax nüxü̃ tacuáxü̃ i 
ngẽma yixcüra ngupetüxü̃, rü bai tá i 
naxca̱x tangúxü̃ nax tayuüxü̃. 11 Rü tama 
name i naxca̱x tangu̱x nax duẽxẽgüxü̃ 
tatoõẽxü̃, rü bai i naxü̃tawa taxũ nax 
nüxna tayacaxü̃ca̱x i ngẽmawa yuüexü̃ 
nax ẽxü̃guxü̃xü̃ nacuáxü̃, rü bai tá i 
nüxna tayaca i ngẽma naãxẽgümaxã 
puracüexü̃, rü bai i nüxna tayaca i 
ngẽma yuetaãxẽca̱x ngemagüxü̃. 12 Erü 
ya Tupana rü tama namaxã nataãxẽ i 
ngẽma duü̃xü̃gü i ngẽma nacümagügu 
maxẽxü̃. Rü ngẽmaca̱x nixĩ ya Cori ya 
perü Tupana i pepe̱xewa tá ínawoxü̃ãxü̃ 
i ngẽma nachixü̃anecüã̱xgü, erü nümagü 
rü ngẽma nacüma i chixexü̃gu nixĩ i 
namaxẽxü̃. 13 Rü ngẽmaca̱x i pemax rü 
name nixĩ i aixcuma mea naga pexĩnüe 
ya Cori ya perü Tupana. 14 Erü ngẽma 
duü̃xü̃gü i tá ípewoxü̃xü̃ nawa i ngẽma 
naane rü naga naxĩnüe i ngẽma 
iyuüexü̃, notürü i pema rü tama pexü̃́ 
nanaxwa̱xe ya perü Tupana nax ngẽma 
nacümagu pexĩxü̃ —nhanagürü ga 
Moiché. 
 
Orearü uruxü̃ i Moichéwena tá 
ingucuchixü̃ 
15 Rü nhanagürü ta ga Moiché: 
—Nüma ya Cori ya perü Tupana rü tá 
petanüwa nanango̱xẽxẽ ya wüxi ya 
chauxrüxü̃ orearü uruxü̃, rü pema rü 
name nixĩ i naga pexĩnüe. 16 Rü yema 
nixĩ ga Cori ya Tupanana naxca̱x peca̱xü̃ 
ga ma̱xpǘne ga Orébiwa ga yema 
ngunexü̃ ga guxãma ga pemax nagu 
yéma pengutaque̱xegüxü̃ rü 
nhapegügüxü̃: “Tama tanaxwa̱xe i wena 
nüxü̃ taxĩnüe i naga ya Cori ya tórü 
Tupana, rü bai i nüxü̃ tadauxchaü̃xü̃ ya 
daa üxü nax tama tayuexü̃ca̱x”, 
nhaperügügü. 17 Rü yexguma ga Cori ya 
Tupana rü nhanagürü: “Choxü̃́ rü marü 
name i ngẽma nüxü̃ pexuxü̃. 18 Rü 
chama rü tá ngẽma Iraéutanüxü̃tanüwa 
chanango̱xẽxẽ ya wüxi ya cuxrüxü̃ 
DEUTERONÔMIO 11 
,   
18 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
152 
orearü uruxü̃. Rü nüma rü wüxi ya 
natanüxü̃ ixĩxcü tá nixĩ. Rü nüma rü tá 
mea duü̃xü̃gümaxã nüxü̃ nixu i ngẽma 
chama namaxã nüxü̃ chixuxü̃, rü tá 
namaxã nüxü̃ nixu i ngẽma chama 
chanamuxü̃. 19 Rü guxãma ya yíxema 
tama nüxü̃́ irüxĩnüexe ya yimá orearü 
uruxü̃ chauégagu nüxü̃ ixuxü̃, rü chama 
rü tá tüxna chaca rü ta̱xacüca̱x tama 
itaxĩnüxü̃”, nhanagürü choxü̃ ga Cori ya 
Tupana —nhanagürü ga Moiché. 
…… 
 
Tupana rü Iraéutanüxü̃gümaxã 
inaxuneta rü tá nüxü̃ narüngü̃xẽxẽ 
ega naga naxĩnüegu 
 
30
  
1 Rü nhanagürü ga Moiché: 
—Ngẽxguma tá pexca̱x 
ínanguxgux i guxü̃ma i ngẽma nhu̱xmax 
pemaxã nüxü̃ chixuxü̃ i Tupanaarü 
ngü̃xẽẽ rü ngẽxgumarüxü̃ ta i norü 
poxcu, rü ngẽxguma ngẽma perü 
chixexü̃gagu Cori ya perü Tupana rü 
togü i nachixü̃anegu pexü̃ nawoonegu, 
rü ngẽ́ma tá nixĩ i nüxna pecua̱xãchiexü̃ 
i nhaa ore i nhu̱xmax pemaxã nüxü̃ 
chixuxü̃. 2-3 Notürü ngẽxguma nhu̱xmax 
pemaxã nüxü̃ chixuxü̃rüxü̃ aixcuma 
naxca̱x pewoegu̱xgux ya Cori ya 
Tupana, rü aixcuma naga pexĩnüegu i 
guxü̃ne ya perü maxü̃nemaxã rü guxü̃ i 
peãxẽmaxã i pema rü pexacügü, rü 
ngẽxguma i nüma ya Cori ya perü 
Tupana rü tá inanaxoxẽxẽ i ngẽma 
poxcu i nagu pemaxã naxĩnüxü̃, rü tá 
nüxü̃́ pengechaü̃tümüxü̃. Rü pexü̃ tá 
nade nawa i ngẽma nachixü̃anegü ga 
nagu pexü̃ nawoonexü̃ nax wena 
wüxiwa pengexmagüxü̃ca̱x. 4 Rü woo 
ngẽma petanüxü̃gü i yáanegu woonexü̃, 
rü nüma ya perü Cori ya Tupana rü tá 
ngẽxma naxca̱x nayadau rü tá 
nanawoeguxẽxẽ. 5 Rü nüma ya Cori rü 
tá wena pexü̃ nawoeguxẽxẽ naxca̱x i 
ngẽma naane ga perü o̱xigü nawa 
yexmagüxü̃. Rü pema rü tá wena nawa 
pengexmagü rü nüma ya Tupana rü tá 
pexü̃ narüngü̃xẽẽ, rü tá pexü̃ nimuxẽxẽ 
perü o̱xigüarü yexera. 6 Rü nüma ya 
perü Cori ya Tupana rü peãxẽwa rü 
petaagüãxẽwa tá nayanaxoxẽxẽ i ngẽma 
perü chixexü̃ nax ngẽmaãcü aixcuma 
nüxü̃ pengechaü̃güxü̃ca̱x perü 
maxü̃nemaxã rü peãxẽmaxã nax 
wenaxarü perü naanewa pemaxẽxü̃ca̱x. 
…… 
19 Rü nhama i ngunexü̃gu rü 
Tupanape̱xewa rü duü̃xü̃güpe̱xewa rü 
pexna chaca nax pematama nüxü̃ 
pexunetaxü̃ca̱x i ¿ngexü̃rüüxü̃ tá yixĩxü̃ i 
penaxwa̱xexü̃, rü ngẽma maxü̃ rü ẽ̱xna 
ngẽma yu? ¿Rü ngẽma Tupanaarü 
ngü̃xẽxẽ rü ẽ̱xna norü poxcu? ¡Ẽcü 
penayaxu i maxü̃ nax pema rü petaagü rü 
ta namaxẽxü̃ca̱x! 20 ¡Ẽcü nüxü̃ pengechaxü̃ 
ya Cori ya perü Tupana, rü naga pexĩnüe, 
rü aixcuma peyanguxẽxẽ i ngẽma pexü̃ 
namuxü̃! Erü nüma nixĩ i pexna naxããxü̃ i 
perü maxü̃ rü namuxẽẽãxü̃ i perü 
ngunexü̃gü nawa i ngẽma naane ga tórü 
o̱xigü ga Abraáũ rü Isáqui rü Yacúmaxã 
naxueguxü̃ —nhanagürü ga Moiché. 
…… 
 
Moiché rü Yuchuéxü̃ naxuneta nax 
nüxí Iraéutanüxü̃gümaxã 
inacuáxü̃ca̱x 
 
31
  
7 Rü yemawena ga Moiché rü 
Yuchuéca̱x nangema, rü 
nhanagürü nüxü̃ nape̱xewa ga guxü̃ma 
DEUTERONÔMIO 18 
,  30,   
31 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
153 
ga Iraéutanüxü̃gü: —¡Ẽcü namaxã 
napora rü wüxigutama rüxĩnü! Erü 
cuma tá nixĩ i cuyagagüxü̃ i nhaa 
duü̃xü̃gü nawa i ngẽma naane ga Cori 
ya Tupana tórü o̱xigümaxã nüxü̃ ixuxü̃. 
Rü cuma tá nixĩ i namaxã quixücuxü̃. 
8 Rü nümatama ya Cori ya Tupana rü 
cupe̱xegu tá nixũ, rü guxü̃gutáma 
nacuxü̃tagu rü tagutáma cuxü̃ 
nangemücü. Rü ngẽmaca̱x tama name 
nax cumuü̃xü̃ —nhanagürü ga Moiché. 
 
Moiché rü Iraéutanüxü̃güarü 
ãẽ̱xgacügüxü̃ namu nax 
duü̃xü̃gümaxã nüxü̃ nadaumatüxü̃ 
ga Tupanaarü mugü 
9 Rü nüma ga Moiché rü nanaxümatü 
ga yema Tupanaarü mugü rü nhu̱xũchi 
nüxna nanaxã ga yema chacherdótegü 
ga Lewítanüxü̃gü ga Tupanaarü 
mugüchixü̃ ingegüxü̃. Rü yexgumarüxü̃ 
ta rü guxü̃ma ga Iraéutanüxü̃güarü 
ãẽ̱xgacügü ga itaxü̃na nanaxã ga yema 
mugü ga ümatüxü̃. 10-11 Rü yexguma ga 
nüma ga Moiché rü yema ãẽ̱xgacügüxü̃ 
naxucu̱xẽ, rü nhanagürü: —Guxü̃guma i 
ngẽxguma norü 7 ya taunecüwa 
nanguuxü̃gu nax pegüxü̃́ nüxü̃ 
pengechaü̃güxü̃ i perü ngetanügü, rü 
ngẽxguma tá nixĩ i guxü̃ma i 
duü̃xü̃güpe̱xewa nüxü̃ pedaumatüxü̃ i 
nhaa mugü. Rü ngẽma tá nixĩ i 
duü̃xü̃güpe̱xewa pexüxü̃ i ngẽxguma 
düxenügüchigaarü tauemacüwa 
nanguuxü̃gu rü guxü̃ma i Iraéutanüxü̃gü 
Tupanape̱xegu ngutaque̱xegüxü̃gu nawa 
i ngẽma nachica i nümatama tá nüxü̃ 
naxunetaxü̃. 12 Rü ngẽma ngunexü̃gu rü 
tá guxü̃táma i duü̃xü̃gü i yatüxü̃gü, rü 
ngexü̃gü, rü buxü̃gü, rü duü̃xü̃gü i to i 
nachixü̃anecüã̱x i petanügu ãchiü̃güxü̃, 
rü tá nangutaque̱xegü nax nüxü̃ 
naxĩnüexü̃ca̱x i ngẽma Tupanaarü mugü 
nax ngẽmaãcü nangúexü̃ca̱x nax nüxü̃ 
nangechaü̃güxü̃ ya tórü Cori ya Tupana, 
rü nagu namaxẽxü̃ca̱x i guxü̃ma i ngẽma 
mugü i nüxü̃ yaxuxü̃ ya Cori ya Tupana 
—nhanagürü ga Moiché. 
…… 
 
Moichéarü yuxchiga 
 
34
  
1 Rü Moábianearü chianexü̃wa 
inaxũãchi ga Moiché ga 
ma̱xpǘne ga Nébuwa nax naxũxü̃. Rü 
yéma natape̱xe ga Píchagu ãégaxü̃gu 
naxĩnagü. Rü guma ma̱xpǘne rü 
Yericóarü to̱xma̱xtawa nayexma. Rü 
yéma nixĩ ga Cori ya Tupana nüxü̃ 
nawéxü̃ ga guxü̃ma ga Yiriáyiane rü 
nhu̱xmata Dáü̃arü naanegu nüxü̃ 
nadauxẽxẽ. 2 Rü yexgumarüxü̃ ta nüxü̃ 
nanawe̱x ga naane ga Nataríarü, rü 
Efraĩ́arü, rü Manachéarü, rü guxü̃ma ga 
Yudáarü naane rü nhu̱xmata Már ga 
Mediterániuwa nangu. 3 Rü nüxü̃ 
nanawe̱x ta ga Neguébiarü chianexü̃, rü 
natü ga Yurdáũarü naane ga 
metachinüxü̃, rü ĩane ga Yericó ga 
cucunecügü nawa yexmaxü̃ rü 
nhu̱xmata ĩane ga Choágu nadau. 4 Rü 
nüma ga Cori ya Tupana rü nhanagürü 
Moichéxü̃: —Nhaa nixĩ i ngẽma 
nachixü̃ane ga perü o̱xigü ga Abraáũ, 
rü Isáqui, rü Yacúmaxã nüxü̃ chixuxü̃ 
rü tá nataagüna chaxãxü̃. Rü ngẽmaca̱x 
nixĩ i chanaxwa̱xe nax 
cuxetümaxãxü̃chi nüxü̃ cudauxü̃, rü 
woo i cuma rü taxũtáma nawa cungu 
—nhanagürü. 5 Rü yemawena ga 
Moiché ga Tupanaarü duü̃ rü nayu 
DEUTERONÔMIO 31,   
34 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
154 
nagu ga yema Moábiane, yema Cori ya 
Tupana namaxã naxueguxü̃rüxü̃. 6 Rü 
wüxi ga Moábianearü ngatexü̃gu nixĩ 
ga Tupana natáxü̃ ga Bexpeúarü 
to̱xma̱xtawa, nagu ga wüxi ga nachica i 
nhu̱xmarüta taxúema nüxü̃ cuáxü̃. 7 Rü 
nüma rü nüxü̃́ nayexma ga 120 ga norü 
taunecü rü yexguma rü ta meama tüxü̃ 
nadau rü napora. 8 Rü nüma ga 
Iraéutanüxü̃gü rü 30 ga ngunexü̃ 
naxca̱x naxauxe ga Moábianearü 
chianexü̃wa, rü yemaacü nayanguxẽẽgü 
ga nax naxaurexü̃ naxca̱x ga Moichéarü 
yu. 9 Rü nüma ga Yuchué ga Núu nane 
rü marü Moichéxü̃tawa nanayaxu ga 
cua̱x yerü nüma ga Moiché rü naétügu 
naxǘxme̱x. Rü yemaca̱x nixĩ ga 
Iraéutanüxü̃gü ga naga naxĩnüexü̃ rü 
naxügüãxü̃ ga yema Cori ya Tupana 
Moichémaxã nüxü̃ ixuxü̃. 10 Rü 
Moichéwena rü taguma nayexma ga to 
ga orearü uruxü̃ ga 
Iraéutanüxü̃gütanüwa ga Moichérüxü̃ 
ixĩcü ga Cori ya Tupana namaxãxü̃chi 
idexacü. 
……  
DEUTERONÔMIO 34 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
155 
 
Yuchuéxü̃ naxuneta ga Tupana nax 
nüxí Iraéutanüxü̃gümaxã 
inacuáxü̃ca̱x 
 
1
  
1 Rü guma Tupanaarü duü̃ ga 
Moiché yu̱xguwena, rü nüma ga 
Cori ya Tupana rü Moichéarü 
ngü̃xẽẽruxü̃ ga Yuchué ga Núu 
nanemaxã nidexa, rü nhanagürü nüxü̃: 
2 —Rü nhu̱xmax nax marü nayuxü̃ ya 
yimá chorü duü̃ ya Moiché, rü cuma tá 
nixĩ i guxü̃ma i ngẽma 
Iraéutanüxü̃gümaxã quixüexü̃ nawa i 
ngẽma natü i Yurdáũ, nax nagu 
pichocuxü̃ca̱x i ngẽma naane i pexna 
chaxãxü̃. 3 Rü yema marü Moichémaxã 
nüxü̃ chixuxü̃rüxü̃, rü chama rü tá 
pexna chanaxã i guxü̃ma i ngẽma naane 
i marü nawa pengagüxü̃. 4 Rü ngẽma 
naane i tá pexna chaxãxü̃, rü ngẽma 
chianexü̃ i súwaama ngẽxmaxü̃wa 
inaxügü rü nhu̱xmata Líbanuarü 
ma̱xpǘnewa nangu i nórchiwaama. Rü 
ngẽma naane rü taxtü i Eufrátewa 
inaxügü i léstewaama rü 
Etéutanüxü̃güchixü̃anemaxã tá nangau 
nhu̱xmata Már i Mediterániuwa nangu i 
oéstewaama. 5 Rü guxü̃ma i ngunexü̃gü i 
nagu cumaxü̃xü̃gu rü taxuxü̃táma cuxü̃ 
narüporamae. Rü chama rü tá cuxü̃tawa 
changexma, yema Moichéxü̃tawa 
chayexmaxü̃rüxü̃. Rü tagutáma ngextá 
cuxü̃ chata̱x, rü tagutáma cuxü̃ chaxo. 
6 ¡Rü cugü írüpora rü tauxü̃́ i cugü 
cutáeguxü̃! Erü cuma tá nixĩ i nüxna 
cuyaxãchigüxü̃ i norü naane i nhaa 
duü̃xü̃gü, yerü yema nixĩ ga perü 
o̱xigümaxã nüxü̃ chixuxü̃. 7 Rü 
wüxixicatama nixĩ i cumaxã nüxü̃ 
chixuxü̃, rü ngẽma nixĩ nax tama 
cumuü̃xü̃ rü wüxiguxicatama 
curüxĩnüxü̃ rü aixcuma cunaxüxü̃ i 
ngẽma cumaxã nüxü̃ chixuxü̃. Rü 
chanaxwa̱xe i cuyanguxẽxẽ i guxü̃ma i 
ngẽma mugü ga chorü duü̃ ga Moiché 
cuxna ãxü̃. ¡Rü ẽcü mea yanguxẽxẽ nax 
mea cuxü̃́ ínanguxuchixü̃ca̱x i guxü̃ i 
ta̱xacü icuxüxü̃wa! 8 ¡Rü guxü̃gutáma 
duü̃xü̃güna namaxã nacua̱xãchi i ngẽma 
nüxü̃ chixuxü̃ i chorü mugüpanewa! Rü 
name nixĩ i cuma rü chütacü rü 
ngunecü rü nagu curüxĩnü i ngẽma 
chorü ore nax ngẽmaãcü mea 
cunaxüxü̃ca̱x i ngẽma cumaxã nüxü̃ 
chixuxü̃, rü mea cuxü̃́ ínanguxuchixü̃ca̱x 
i guxü̃ma i ta̱xacü i cuxüxü̃. 9 Rü chama 
 
JOSUÉ 
 
(Yuchué) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
156 
nixĩ i cuxü̃ chamuxü̃ nax cugü 
cuporaxẽẽxü̃ca̱x rü wüxigutama 
curüxĩnüxü̃ca̱x. Rü tama name 
icumuü̃xü̃ rü icuyarümaãchi, erü chama 
ya curü Cori ya Tupana rü tá 
chacuxü̃tagu i ngextá cuma ícuxũxü̃wa 
—nhanagürü ga Tupana. Rü nüma ga 
Yuchué rü nügü namexẽxẽ nax 
nayauxãxü̃ca̱x ga yema naane. 10 Rü 
yexguma ga nüma ga Yuchué rü 
nanamu ga yema Iraéutanüxü̃güarü 
ãẽ̱xgacügü, rü nhanagürü nüxü̃: 
11 —¡Guxü̃ma i nhaa duü̃xü̃gütanügu 
pexĩãgütanü, rü namaxã nüxü̃ pexu rü 
nanutaque̱xegüã i õna! Erü tá tamaepü̱x 
i ngunexü̃wa nanguxgu rü tá tichoü̃ i 
natü i Yurdáũwa nax tóxrüxü̃ yixĩxü̃ca̱x 
i ngẽma naane i tórü Cori ya Tupana tá 
tüxna ãxü̃ —nhanagürü ga Yuchué. 
…… 
 
Yuchué rü Yericówa nanamugü ga 
ngugütaeruü̃gü 
 
2
  
1 Rü yexguma nachica ga Chitíü̃wa 
nayexmagügu, rü yéma bexma 
inanamuãchitanü ga taxre ga 
ngugütaeruxü̃, rü nhanagürü nüxü̃: 
—¡Ẽcü peyangugügü i ngẽma naane i 
natü i Yurdáũarü tocutüwa ngẽxmaxü̃ 
rü nhu̱xmata yima ĩane ya Yericówa 
pengugü! —nhanagürü. Rü nüma ga 
yema taxre rü yéma naxĩ rü wüxi ga 
ngexü̃ ga ngeãxẽxü̃ ga Raábigu 
ãégaxü̃patawa nangugü ga Yericówa. Rü 
ngĩma rü ngĩpatagu inapegüxẽxẽ ga 
yema chütaxü̃. 2 Notürü nayexmaama ga 
wüxi ga duü̃xü̃ ga Yericóarü 
ãẽ̱xgacümaxã nüxü̃ ixuxü̃, rü nhanagürü 
nüxü̃: —Nhuxre i Iraéutanüxü̃gü nua 
nangugü i ngewa̱xarü chütaxü̃gu nax 
yangugügüãxü̃ca̱x i nhaa naane 
—nhanagürü. 3 Rü yemaca̱x ga guma 
ãẽ̱xgacü rü yema nge ga Raábixü̃tawa 
namuga rü nhanagürü: —¡Ínamuxü̃ i 
ngẽma yatügü i cuxü̃tawa ngugüxü̃ erü 
ngẽma rü ngugütaewa nua naxĩ! 
—nhanagürü. 4 Notürü ga ngĩma rü 
inangãxü̃ rü ngĩgürügü: —Aixcuma nixĩ 
i taxre i yatü i chauxü̃tawa nangugüxü̃, 
notürü tama nüxü̃ chacua̱x i ngextácüã̱x 
yixĩgüxü̃. 5 Rü marü noxri nachütagu 
nawoegu, erü ngẽma oragu nixĩ i 
nawãxtaxü̃ ya daa ĩanearü poxeguxü̃arü 
ĩã̱x, rü tama nüxü̃ chacua̱x i ngextá nax 
naxĩxü̃. Notürü ngẽxgumachi 
nhu̱xmatama nawe pengẽgügu rü chi 
nüxü̃ peyangaugü —ngĩgürügü. 6 Notürü 
ga ngĩma rü dauxnagu inaxĩgüxẽxẽ ga 
yema taxre, rü yexma pagüxü̃ ga 
líũchitüxü̃gu iyacu̱xgü. 7 Rü guma 
ĩanearü ãẽ̱xgacüarü churaragü rü yema 
taxre ga ngugütaeruü̃ca̱x nadaugü nagu 
ga yema nama ga natü ga Yurdáũ 
ínuxtamaxü̃wa nadaxü̃. Rü yexguma 
yema churaragü íchoxü̃guwenatama, rü 
nanawãxtagü ga norü ĩã̱x ga guma 
ĩanearü poxeguxü̃. 8 Rü naxü̃pa ga nax 
napeexü̃ ga yema ngugütaeruü̃gü, rü 
ngĩma ga Raábi rü nawe dauxü̃ ixĩ, rü 
ngĩgürügü nüxü̃: 9 —Chama nüxü̃ 
chacua̱x ya Cori ya Tupana rü pexna 
nanaxã i nhaa naane, rü ngẽmaca̱x i 
nüma rü toxna naxĩnü nax pexü̃ 
tamuü̃exü̃chixü̃ca̱x. Rü nhu̱xmax rü 
guxü̃ma i duü̃xü̃gü i nuxma pegüxü̃ rü 
poraãcü pexü̃ namuü̃e. 10 Rü nüxü̃ 
tacua̱x ga yexguma Eyítuanewa 
ípenguxü̃gu, rü Tupana nixĩ ga 
yapayexẽẽxü̃ ga Már i Dauchiüxü̃ nax 
yéma pichoü̃xü̃ca̱x. Rü ngẽxgumarüxü̃ 
JOSUÉ 1 
,  
2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
157 
ta nüxü̃ tacua̱x nax nhuxãcü penadaixü̃ 
ga Cheṹ rü Óyi ga Amuréutanüxü̃güarü 
ãẽ̱xgacügü ga natü ga Yurdáũarü 
tocutüwa yexmagüxü̃. 11 Rü yexguma 
yemaxü̃ tacua̱xgügu rü poraãcü tamuü̃e, 
rü taxúema tügü tixãũãxü̃ nax pemaxã 
tügü tadaixü̃ca̱x. Erü yimá Cori ya perü 
Tupana rü guxãétüwa nangexma i 
dauxü̃guxü̃ i naanewa rü nhama i 
naanewa. 12 Rü ngẽmaca̱x pexna chaca 
rü nhu̱xmatama chanaxwa̱xe i 
Tupanaégagu chamaxã nüxü̃ pexu rü 
mea tá namaxã pechopetü i 
chautanüxü̃gü, ngẽxgumarüxü̃ i chama 
nax meama pexü̃ chayaxuxü̃rüxü̃. ¡Rü 
choxna penaxã i wüxi i cua̱xruxü̃ nax 
ngẽmawa nüxü̃ chacuáxü̃ca̱x nax 
aixcumaxü̃ chamaxã pexuxü̃! 13 Rü 
chanaxwa̱xe i guxü̃ma i tümaarü 
ngẽmaxü̃gümaxã tüxü̃ pengechaü̃ ya 
chorü papá, rü chorü mamá, rü 
chaueneegü, rü chaueya̱xgü. ¡Rü tauxü̃́ i 
toxü̃ pedaixü̃! —ngĩgürügü. 14 Rü 
nümagü rü ngĩxü̃ nangãxü̃gagü rü 
nhanagürügü ngĩxü̃: —Toma tátama 
pexü̃ ítapoxü̃ rü pexna tadau nax 
taxuxü̃ma pexü̃ üpetüxü̃ca̱x, ega cuma 
rü tama toxü̃ quixuxgu. Rü ngẽxguma 
Cori ya Tupana toxna naxãxgu i nhaa 
naane rü aixcuma tá mea cuxna tadau 
—nhanagürügü. 15 Rü ngĩma ga Raábi rü 
wüxi ga ĩ ga ĩanearü poxeguxü̃wa 
yaxṹxü̃negu ipe. Rü yema poxeguxü̃arü 
ĩã̱xwa wüxi ga napana̱xãgu íinachüxüe 
ga yema taxre ga ngugütaeruü̃gü. 16 Rü 
ngĩgürügü nüxü̃: —¡Ẽcü ma̱xpǘneanewa 
pexĩ rü ngẽxma peyarücu̱xgü nax tama 
pexü̃ inayauxgüxü̃ca̱x i ngẽma pexca̱x 
daugüxü̃! ¡Rü tamaepü̱x i ngunexü̃ tá 
ngẽxma picu̱xgü, rü nhu̱xmatáta 
ĩaneca̱x nawoegu i ngẽma pexca̱x 
daugüxü̃! Rü ngẽmawena rü marü name 
i ípixĩ —ngĩgürügü. 17 Rü nümagü rü 
ngĩxü̃ nangãxü̃gagü rü nhanagürügü: 
—Toma rü tá tayanguxẽxẽ i ngẽma 
Tupanaégagu toxna naxca̱x cuca̱xaxü̃. 
18 Notürü ngẽxguma marü nhaa naanegu 
tachocu̱xgu, rü nhaa ĩã̱x ga nawa toxü̃ 
curüchü̱xüexü̃wa tá cunatunütaxẽxẽ i 
nhaa napana̱xã i dáunütaxü̃. Rü daa 
cupatagu tá tüxü̃ cungutaque̱xexẽxẽ ya 
cunatü rü cué rü cueneegü rü guxãma 
ya cunatütanüxü̃gü. 19 Notürü ngẽxguma 
chi ngexerüüxe cuchiü̃wa íxũxũ̱xgux rü 
tümagagutátama nixĩ ega tayu̱xgux, rü 
marü taxũtáma togagu nixĩ. Notürü 
ngẽxgumachi ngexerüüxe cuchiü̃wa 
ngẽxmaxexü̃ yama̱xgügu, rü ngẽxguma 
rü tá togagu nixĩ. 20 Notürü ngẽxguma 
chi toxü̃ quixuxgux, rü taxuca̱xma 
tayanguxẽxẽ i ngẽma Tupanaégagu 
cumaxã nüxü̃ tixuxü̃ —nhanagürügü. 
21 Rü ngĩma rü inangãxü̃ga rü: —Marü 
name —ngĩgürügü. Rü yexguma ga 
ngĩma rü nüxü̃ irümoxẽ, rü nümagü rü 
ngĩxna nawoegu. Rü yemawena rü 
yema ngĩrü ĩã̱xwa iyana̱i̱x ga napana̱xã 
ga dáunütaxü̃. 22 Rü yema taxre ga 
ngugütaeruü̃gü rü ínama̱xpǘneanexü̃wa 
naxĩ rü tamaepü̱x ga ngunexü̃ yexma 
narücu̱xgü. Rü yoxni ga churaragü rü 
guxü̃anegu naxca̱x nadaugü rü 
taxuguma nüxü̃ nayangaugü, rü düxwa 
Yericóarü ĩaneca̱x nawoegumare. 23 Rü 
yexguma ga nüma ga yema taxre ga 
ngugütaeruü̃gü rü ma̱xpǘneanewa 
narüchoü̃ rü natü ga Yurdáũarü 
tocutüwa naxĩ ga Yuchué íyexmaxü̃wa. 
Rü namaxã nüxü̃ nixugüe ga guxü̃ma ga 
nüxü̃ ngupetügüxü̃. 24 Rü nhanagürügü: 
JOSUÉ 2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
158 
—Nüma ya Cori ya Tupana rü marü 
tüxna nanaxã i guxü̃ma i ngẽma naane. 
Rü ngẽmaca̱x i guxü̃ma i ngẽma 
nachixü̃anecüã̱x i duü̃xü̃gü rü poraãcü 
tüxü̃ namuü̃e —nhanagürügü. 
 
Iraéutanüxü̃gü rü natü ga 
Yurdáũwa nichoü̃ 
 
3
  
1 Rü moxü̃ãcü pa̱xmamaxü̃chi rü 
nüma ga Yuchué rü guxü̃ma ga 
Iraéutanüxü̃gümaxã rü Chitíü̃wa 
inaxĩãchi nhu̱xmata natü ga 
Yurdáũanacüwa nangugü. Rü naxü̃pa ga 
nax yachoü̃xü̃ rü yexmatama napegü. 
2-3 Rü yexguma tamaepü̱x ga ngunexü̃ 
ngupetüguwena rü yema 
Iraéutanüxü̃güarü ãẽ̱xgacügü rü norü 
duü̃xü̃gütanü nixĩãgüetanü rü namaxã 
nüxü̃ nixu rü nhanagürügü: 
—Ngẽxguma nüxü̃ peda̱xgu i 
chacherdótegü i Lewítanüxü̃ nax nua 
nachopetüxü̃ namaxã i ngẽma baú i Cori 
ya Tupanaarü mugüchixü̃ ¡rü ípechoxü̃ i 
ngextá ípengexmagüxü̃wa rü nawe 
perüxĩ! 4 Rü ngẽmaãcü tá nüxü̃ pecua̱x 
nax ngextáama pexĩxü̃ yerü ga ü̃pa rü 
taguma texé i petanüwa nagu tixũ i 
ngẽma nama. ¡Notürü taxúetáma nüxna 
tangaicama i ngẽma baú! ¡Rü 
guxü̃gutáma wüxi i quirúmetru tá nixĩ i 
norü yáxü̃ i nawe nax pexĩxü̃tanüxü̃! 
—nhanagürügü. 5 Rü yexguma ga 
Yuchué rü yema Iraéutanüxü̃güxü̃ 
nhanagürü: —¡Tupanape̱xewa pegü 
pimexẽẽgü! Erü moxü̃ rü nüma ya Cori 
ya Tupana rü tá pexü̃ nüxü̃ nadauxẽxẽ i 
wüxi i mexü̃ i taxü̃ i norü poramaxã 
naxüxü̃ —nhanagürü. 6 Rü yexguma ga 
nüma ga Yuchué rü yema 
chacherdótegüxü̃ nhanagürü: —¡Ẽcü 
wixpe̱xegu peyangetaxü̃ i ngẽma baú i 
Tupanaarü mugü nawa ngẽxmaxü̃ rü 
tope̱xe namaxã pexĩ nawa i ngẽma natü 
i Yurdáũ! —nhanagürü. Rü yexguma ga 
nüma ga chacherdótegü rü 
duü̃xü̃güpe̱xegu nayangetaü̃gü ga yema 
baú. 7 Rü yexguma ga Cori ya Tupana rü 
nhanagürü Yuchuéxü̃: 
—Nhu̱xmacürüwa tá cuxü̃ chataxẽxẽ rü 
yexeraãcü tá cuxna cua̱x chaxã i 
nape̱xewa i nhaa Iraéutanüxü̃gü. Rü 
ngẽmaãcü tá nüxü̃ nadaugü nax chama 
rü aixcuma chacuxü̃taguxü̃ 
yexgumarüxü̃ ga Moichéxü̃tawa 
chayexmagurüxü̃. 8 ¡Ẽcü ngẽma 
chacherdótegüxü̃ namu nax 
yangetaü̃güãxü̃ca̱x i ngẽma baú i chorü 
mugü nawa ngẽxmaxü̃! Rü ngẽxguma 
natü i Yurdáũwa nangugügu ¡rü 
nachixüwa nachoü̃ rü ngẽxma 
yachigütanüãchi! —nhanagürü. 9 Rü 
yexguma ga Yuchué rü yema 
Iraéutanüxü̃güxü̃ nhanagürü: —¡Nua 
pexĩ rü iperüxĩnüe i ngẽma ore i Cori ya 
tórü Tupana nüxü̃ ixuxü̃! 10 Rü ngẽmawa 
tá nixĩ i nüxü̃ pecuáxü̃ ya Tupana ya 
maxü̃cü rü petanüwa nax nangexmaxü̃. 
Rü nüma ya Cori rü tá ínanawoxü̃ i 
Canaã́tanüxü̃gü, rü Etéutanüxü̃gü, rü 
Ewéutanüxü̃gü, rü Ferechéutanüxü̃gü, 
rü Yerguechéutanüxü̃gü, rü 
Amuréutanüxü̃gü rü Yebuchéutanüxü̃gü 
nawa i ngẽma naane nax pema nawa 
pingugüxü̃ca̱x. 11 ¡Rü nüxü̃ perüdaunü i 
ngẽma baú i Cori ya Tupana i guxü̃ i 
naanearü yora ixĩcüarü mugüchixü̃ nax 
nhuxãcü pepe̱xewa yaxüexü̃ i natü i 
Yurdáũwa! 12 Rü ngẽmaca̱x, Pa 
Duü̃xü̃güx ¡rü nüxü̃ pexuneta i 12 i 
yatügü! Rü ngẽma 12 i 
JOSUÉ 2 
,  
3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
159 
petücumüwachigü, rü tá nüxü̃ pexuneta 
i wüxi. 13 Rü ngẽxguma ngẽma 
chacherdótegü i ngẽma baú i Cori ya 
Tupanaarü mugüchixü̃ ingegüxü̃ rü natü 
i Yurdáũchiüwa nachixü̃gu, rü 
ngẽxguma tá nixĩ i ngẽma natü rü 
taxregu yayauxyeü̃chiüxü̃, rü ngẽma 
dexá i dauxquena ne yaxü̃ rü tá 
ínayachaxãchi, rü nhama 
yapoxyepe̱xexü̃rüxü̃ tá nixĩ 
—nhanagürü. 14-16 Rü nüma ga yema 
Iraéutanüxü̃gü rü inaxĩãchi ga yema 
ínapegüxü̃wa ga natü ga Yurdáũwa nax 
yachoü̃xü̃ca̱x. Rü nanetüarü buxgüarü 
tauemacü nixĩ ga yexguma, rü yema 
natü ga Yurdáũ rü poraãcü narübai. Rü 
nümagü ga chacherdótegü rü 
duü̃xü̃güpe̱xegu naxĩ namaxã ga yema 
baú ga Tupanaarü mugü nawa 
yexmaxü̃. Rü yema chacherdótegü ga 
baú ingetaü̃güxü̃ rü yexguma yema natü 
ga Yurdáũchiüwa nachoü̃gu, rü yema 
dexá ga dauxquena ne yaxü̃ rü 
ngürüãchi ínayachaxãchi. Rü guma 
dauxquenaxü̃chi yexmane ga ĩane ga 
Adáũ ga dauxü̃taechica ga Charetáü̃arü 
ngaicamána, rü ngürü nabainagü ga 
dexá ga yéma, nhama 
yapoxyepe̱xexü̃rüxü̃. Notürü yema 
íyachoü̃xü̃arü tawaama ga dexá rü 
niiya̱x nhu̱xmata már ya Ngearü 
Maxü̃ã́xü̃wa nangu. Rü yemaacü ga 
yema natü ga Yurdáũ rü taxregu 
niyauxye, rü yema Iraéutanüxü̃gü rü 
nichoü̃ ga ĩane ga Yericóarü 
to̱xma̱xtawa. 17 Rü yemaacü ga guxü̃ma 
ga yema duü̃xü̃gü rü paanexü̃wa nichoü̃ 
nawa ga yema natü ga Yurdáũ. Rü 
yexgumayane ga yema chacherdótegü 
ga yangegüxü̃ ga yema baú ga Cori ya 
Tupanaarü mugüchixü̃ rü natüarü 
ngãxü̃chiteewa namaxã 
nayachaxãchitanü ga paanexü̃wa. 
 
Gumá 12 ga nutagü ga natü ga 
Yurdáũarü ngãxü̃tamawa 
nadeãcüxchiga 
 
4
  
1 Rü yexguma guxü̃ma ga duü̃xü̃gü 
ichoü̃gu ga natü ga Yurdáũwa, rü 
nüma ga Cori ya Tupana rü Yuchuéxü̃ 
nhanagürü: 2 —Ngẽma 12 i 
Iraéutanüxü̃gütücumüwa rü ¡ẽcü 
wüxitücumüwachigü rü nüxü̃ naxuneta 
ya wüxi ya yatü! 3 ¡Rü namaxã nüxü̃ ixu 
rü wüxichigü i ngẽma yatü rü wüxipǘta 
ya nuta yayauxchigüã i ngẽma natüarü 
ngãxü̃tamawa i ngẽma chacherdótegü 
íchigüxü̃wa, rü nhama i chütaxü̃gu 
ípeyapegüxü̃wa nax nanaãxü̃ca̱x rü 
ngẽxma yanupǘtaãxü̃ca̱x! —nhanagürü. 
4-5 Rü yexguma ga nüma ga Yuchué rü 
naxca̱x naca ga yema 12 ga yatü ga 
nüxü̃ naxunetaxü̃ rü nhanagürü nüxü̃: 
—¡Ẽcü, wüxichigü i pemax i 12 i pexü̃ 
chaxunetaxe rü natü i Yurdáũarü 
ngãxü̃tamawa pexĩ! ¡Rü ngẽma baú i 
Cori ya tórü Tupanaarü 
mugüchixü̃pe̱xewaama rü wüxichigü i 
pema rü penayaxu ya wüxi ya nuta nax 
nae̱xpü̱x yixĩxü̃ca̱x i ngẽma 12 
tücumügü i tatanüxü̃gü! ¡Rü pegüãtügu 
peyange! 6-7 Rü yimá nutagü rü wüxi i 
cua̱xruxü̃ tá nixĩ i petanüwa. Rü 
ngẽxguma penegü pexna ca̱xgu, rü 
nhagügu: “¿Ta̱xacüchiga nixĩ ya daa 
nutagü?” nhagügu, rü pema rü tá 
penangãxü̃ga rü nhapegürügü tá: “Rü 
daa nutagüwa nixĩ i nüxna icua̱xãchiexü̃ 
ga yema ngupetüxü̃ ga yexguma natü ga 
Yurdáũwa yangeetaxü̃gu ga yema baú 
JOSUÉ 3 
,  
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
160 
ga Cori ya Tupanaarü mugüchixü̃, rü 
yema natüchixü rü taxregu niyauxye 
nape̱xewa ga yema baú”, nhapegürügü 
tá —nhanagürü ga Yuchué. 8 Rü nümagü 
ga yema 12 ga yatügü rü nanaxügü ga 
yema Yuchué namaxã nüxü̃ ixuxü̃. Rü 
wüxichigü, rü wüxipǘta niya̱u̱xchigü 
naégagu ga yema natücumü ga nawa 
naxüxü̃. Rü yemaacü nanayauxgü ga 12 
ga nutagü ga Yurdáũchitamawa. Rü 
yema ínapegüxü̃wa nanana, rü yexma 
nayanu, yema Cori ya Tupana nüxü̃ 
ixuxü̃rüxü̃. 9 Rü yexgumarüxü̃ ta ga 
nüma ga Yuchué rü nai ga 12 ga nuta 
nanayaxu rü natüchitamagu nayanu ga 
yema chacherdótegü ga baú 
ingetaü̃güxü̃ íchigüxü̃gu. Rü yimá 
nutagü rü nhu̱xmarüta ngẽ́ma 
nangexmagü. 10 Rü yema chacherdótegü 
ga baú ga Tupanaarü mugüchixü̃ 
ingegüxü̃ rü natü ga Yurdáũchitamagu 
narücho, rü yoxni ga nüma ga 
Iraéutanüxü̃gü rü meama nayanguxẽẽgü 
ga guxü̃ma ga yema Yuchuéwa Tupana 
namaxã nüxü̃ ixuxü̃. Rü guxü̃ma mea 
naxügü yema Moiché Yuchuémaxã nüxü̃ 
ixuxü̃rüxü̃. Rü nhu̱xãẽãcü nichoü̃ ga 
duü̃xü̃gü. 11 Rü yexguma guxü̃ma ga 
duü̃xü̃gü marü inguü̃gu, rü nichoü̃ ga 
yema chacherdótegü ga baú ga 
Tupanaarü mugüchixü̃ ingegüxü̃. Rü 
duü̃xü̃güpe̱xegu naxãgü. 
…… 
18 Rü yexguma marü yanguü̃gu ga 
yema chacherdótegü ga Yurdáũwa nax 
yachoü̃xü̃ rü paanexü̃wa nangugügu, rü 
yema dexá rü wenaxarü 
nanagoxü̃chixü rü noxrirüü̃tama 
nanapá ga natü. 
…… 
 
Tupana nüxü̃ nixu nax nhuxãcü 
yapugüãxü̃ca̱x ga Yericó 
 
6
  
1 Rü taxucürüwama texé Yericóarü 
ĩanegu taxücu rüe̱xna ítaxũxũ, yerü 
ga norü poxeguxü̃arü ĩã̱xgü rü 
narüwãxtagü nax yemaacü taxuwama 
nachocuxü̃ca̱x ga Iraéutanüxü̃gü. 
2 Notürü nüma ga Cori ya Tupana rü 
Yuchuéxü̃ nhanagürü: —Chama rü marü 
cuxna chanaxã ya Yericó i guxü̃ma i 
norü ãẽ̱xgacümaxã rü norü 
churaragümaxã. 3 Rü curü churaragü i 
Iraéutanüxü̃gü rü 6 i ngunexü̃ tá yima 
ĩanexü̃ ínayachoegu. Rü wüxi i 
üeguãchi tá naxügü i wüxichigü i 
ngunexü̃gu. 4 Rü ngẽma baú i chorü 
mugü nawa ngẽxmaxü̃pe̱xegu tá naxĩ i 7 
i chacherdótegü i 
carnéruchatacu̱xremaxã icornétaã́xü̃. Rü 
ngẽxguma norü 7 i ngunexü̃wa 
nanguxgu, rü 7 e̱xpü̱xcüna tá yima 
ĩanexü̃ ínayachoegu i curü churaragü, 
rü ngẽxgumayane i ngẽma 
chacherdótegü rü tá norü cornétagügu 
nicuegü. 5 Rü ngẽxguma nüxü̃ pexĩnüegu 
nax poraãcü yacuegüãxü̃ ya cornétagü 
rü tá tagaãcü aita pexüe. Rü ngẽxguma i 
norü poxeguxü̃ ya yima ĩane rü tá 
nangĩãchi. Rü ngẽxgumayane rü 
wüxichigü i pemax rü tá nagu pechocu 
ya yima ĩane —nhanagürü ga Tupana. 
6 Rü yexguma ga nüma ga Yuchué rü 
chacherdótegüca̱x naca rü nhanagürü 
nüxü̃: —¡Peyange i ngẽma baú i Cori ya 
Tupanaarü mugüchixü̃! Rü 7 i pemax rü 
ngẽma baúpe̱xegu tá pexĩ namaxã ya 
cornéta i carnéruchatacu̱xrenaxca̱x 
ixĩgüne —nhanagürü. 7 Rü yema 
duü̃xü̃güxü̃ rü ta nhanagürü ga Yuchué: 
JOSUÉ 4,   
6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
161 
—¡Ẽcü nüxü̃ ípeyachoegu ya daa ĩane! 
Rü pemax i churaragü rü tá baú i Cori 
ya Tupanaarü mugüchixü̃pe̱xegu tá pexĩ 
—nhanagürü. 8 Rü guxü̃ma ga duü̃xü̃gü 
rü yema Yuchué namaxã nüxü̃ ixuxü̃ãcü 
nanaxügü. Rü yema 7 ga chacherdótegü 
rü norü cornétagu yacuegüãcüma yema 
baú ga Cori ya Tupanaarü 
mugüchixü̃pe̱xegu naxĩ. Rü yema baú rü 
yema chacherdótegüwe namaxã 
nixĩxü̃tanü. 9 Rü yema churaragü rü 
chacherdótegüpe̱xegu naxĩ, rü yema 
togü ga churaragü ga baúarü daruxü̃ rü 
wixweama naxãgü. Rü nüma ga 
chacherdótegü rü norü cornétagu 
nicuegüecha rü taguma inarüchianegü. 
10 Notürü guxü̃ma ga yema churaragü, 
rü Yuchué nüxna naxãga ga bexmamare 
inaxĩxü̃ca̱x nhu̱xmatáta nüma namuã 
nax guxü̃ma wüxigu poraãcü aita 
naxüexü̃ca̱x. 
 
Iraéutanüxü̃gü nanapugü 
 
ga ĩane ga Yericó 
11 Rü yema nüxíraxü̃ ga ngunexü̃gu rü 
nüma ga Yuchué rü nanamu ga 
chacherdótegü rü churaragü nax 
wüxicana guma ĩanexü̃ nax 
íyangeegutaü̃güãxü̃ ga yema baú ga Cori 
ya Tupanaarü mugüchixü̃. Rü yemawena 
ga yema duü̃xü̃gü rü nawoegu naxca̱x ga 
yema ínapegüxü̃wa. Rü yexma nüxü̃ 
nanangupetüxẽxẽ ga chütaxü̃. 12 Rü 
moxü̃ãcü ga nüma ga Yuchué rü 
pa̱xmamaxü̃chi ínarüda, rü nüma ga 
chacherdótegü rü nanayauxtaü̃gü ga 
yema baú ga Cori ya Tupanaarü 
mugüchixü̃. 13 Rü yema 7 ga 
chacherdótegü rü baú ga Cori ya 
Tupanaarü mugüchixü̃pe̱xegu naxĩ rü 
nagu yacuegüãcüma ga guma norü 
cornétagü. Rü yema churaragü rü 
wixpe̱xegu naxĩ, rü yema togü rü 
baúweama naxãgü. Rü ga cornétagü rü 
taguma inarüchianegü. 14 Rü moxü̃ãcü rü 
wena guma ĩanexü̃ ínayachoegu, rü 
nhu̱xmachi yema ínapegüxü̃ca̱x nawoegu. 
Rü 6 ga ngunexü̃ nixĩ ga yemaacü 
naxügüãxü̃. 15 Rü yexguma norü 7 ga 
ngunexü̃wa nanguxgu, rü ngunetüxü̃ 
ínarüdagü. Rü guma ĩanexü̃ 
ínichoeguãchitanücüxü yema nüxíra 
naxügüãxgurüxü̃, notürü yema 
ngunexü̃gu rü 7 e̱xpü̱xcüna nüxü̃ 
ínichoeguãchitanücüxü. 16 Rü yexguma ga 
yema chacherdótegü rü 7 e̱xpü̱xcüna 
norü cornétagu yacuegügu, rü Yuchué rü 
yema duü̃xü̃güxü̃ namu rü nhanagürü: 
—¡Aita pixüe! Rü nüma ya Cori ya 
Tupana rü marü pexna nanaxã ya daa 
ĩane. 17 Rü daa ĩane, rü guxü̃ma i ta̱xacü i 
nawa ngẽxmaxü̃maxã, rü tá 
peyanaxoxẽxẽ, erü ngẽmaãcü nixĩ i Cori 
ya Tupana i nüxü̃ yaxuxü̃. Rü ngẽma 
Raábiicatátama iyixĩ i taxũtáma ngĩxü̃ 
pima̱xcü namaxã i ngẽma duü̃xü̃gü i 
ngĩchiü̃wa ngẽxmagüxü̃. Erü ngĩma iyixĩ 
ga iyacu̱xgüãxü̃ ga yema taxre ga yatügü 
ga ngugütaewa yéma imugüxü̃. 18 ¡Rü 
nhu̱xmax i pemax rü pegüna pedaugü 
nax tama penayaxuxü̃ i ta̱xacü i norü 
ngẽmaxü̃ ya yima ĩanewa ngẽxmaxü̃! Erü 
nüma ya Cori ya Tupana rü namaxã 
nanaxuegu ya daa ĩane nax 
peyanaxoxẽẽxü̃ca̱x rü penadaiãcuxü̃ca̱x. 
Rü ngẽxguma taxũtáma ngẽmaãcü 
penaxü̱xgux, rü nüma ya Tupana rü tá 
chixexü̃ tamaxã naxuegu rü tá chixexü̃ 
taxca̱x ínanguxẽxẽ. 19 Notürü ngẽma úiru 
rü diẽrumü rü guxü̃ma i ngẽmaxü̃gü i 
JOSUÉ 6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
162 
brṍchenaxca̱x rü férunaxca̱x, rü Cori ya 
Tupanaca̱x tá nixĩ rü norü 
ngẽmaxü̃gütanügu tá penanu 
—nhanagürü ga Yuchué. 20 Rü yexguma 
ga nüma ga yema duü̃xü̃gü rü aita naxüe 
rü ga cornétagü rü naxãgatanü. Rü 
yexguma guma cornétagagüxü̃ naxĩnüegu 
ga nüma ga Iraéutanüxü̃gü rü inanaxügüe 
nax poraãcü aita naxüexü̃. Rü yexguma 
ga guma ĩanearü poxeguxü̃ rü napuxãchi. 
Rü yexguma ga nüma ga Iraéutanüxü̃gü 
rü yoxni tauxchaãcü yexma nachocu, rü 
noxrüxü̃ nayaxĩgüxẽxẽ. 21 Rü yemawena 
rü taramaxã tüxü̃ nadai ga yatüxe, rü 
ngexe, rü ngextü̱xügüxe, rü yaxguã̱xgü, 
rü wocagü, rü carnérugü, rü búrugü. Rü 
noxtacüma guxü̃ma nadai. 22 Rü nüma ga 
Yuchué rü yema taxre ga yatügü ga 
ngugütaewa ĩxü̃xü̃ nhanagürü: —¡Ẽcü 
ngĩpatawa pexĩ i ngẽma nge i Raábi rü 
guxü̃ma i ngĩtanüxü̃maxã nua ngĩxü̃ pega, 
yema ngĩmaxã ipexunetaxü̃rüxü̃! 
—nhanagürü. 23 Rü nümagü rü ngĩchiü̃gu 
nachocu. Rü Raábixü̃ ínagaxüchigü 
tümamaxã ya ngĩnatü, rü ngĩé, rü 
ngĩeneegü, rü guxü̃ma ga ngĩtanüxü̃maxã. 
Rü wüxi ga nachica ga mexü̃ ga 
Iraéutanüxü̃gü ípegüxü̃arü düxétüwaama 
yexmaxü̃gu ngĩxü̃ nayamugü. 
…… 
27 Rü nüma ga Cori ya Tupana rü 
Yuchuéxü̃ narüngü̃xẽẽ, rü yemaca̱x 
guxü̃ma ga yema naanewa nangu ga 
nachiga. 
 
Acáü̃arü chixexü̃chiga 
 
7
  
1 Rü wüxi ga Yudátanüxü̃ ga 
Acáü̃gu ãégaxü̃ ga Cármi nane ga 
Cháditaxa rü Chárataxa ixĩxü̃, rü nanade 
ga nhuxre ga yemaxü̃gü ga Tupana 
chu̱xuxü̃. Rü yemaca̱x ga guxü̃ma ga 
Iraéutanüxü̃gü rü naxüétüü̃gü ga Cori 
ya Tupanape̱xewa yerü ga Acáü̃ rü 
nanayaxu ga yema Tupana chu̱xuxü̃. Rü 
yemaca̱x ga Cori ya Tupana rü 
Iraéutanüxü̃gümaxã nanu. 
 
Acáü̃arü chixexü̃gagu rü 
Iraéutanüxü̃güxü̃ narüporamaegü 
ga ĩane ga Áixarü duü̃xü̃gü 
2 Rü nüma ga Yuchué rü Yericówa 
inanamuãchitanü ga nhuxre ga yatügü 
nax ĩane ga Áixwa yangugütaegüxü̃ca̱x, 
rü ngoxi nüxü̃́ natauxcha nax guma ĩane 
rü tá nagu nachocuxü̃ca̱x. Rü guma ĩane 
rü ĩane ga Betéuarü léstewaama 
nayexma ga chianexü̃ ga Betawéü̃arü 
ngaicamána. Rü nümagü rü yéma naxĩ 
rü nayangugütaegü. 3 Rü yexguma 
nawoegugu, rü Yuchuéxü̃ nhanagürügü: 
—Tama tanaxwa̱xe i guxü̃ i 
churaragümaxã naxca̱x ítayachõõchi ya 
yima ĩane ya Áix, erü 2,000 rüe̱xna 
3,000 i churaragümaxã nixĩ i marü 
yanguxü̃ nax yapu̱xuxü̃ ya yima ĩane. 
¡Rü taxũtáma guxü̃ i churaragü ngẽ́ma 
cumugü! Erü tama namu i ngẽma 
duü̃xü̃gü ya yima ĩanena daugüxü̃ 
—nhanagürügü. 4 Rü yemaacü 3,000 ga 
churaragü nixĩ ga Áixca̱x íyachõõchixü̃. 
Notürü nüma ga yema duü̃xü̃gü rü 
Iraéutanüxü̃güxü̃ narüporamaegü rü 
nayabuxmüxẽxẽ. 5 Rü 36 ga 
Iraéutanüxü̃güxü̃ nadai, rü guxema 
to̱xoguã̱x rü tümawe nangẽgü nhu̱xmata 
guma ĩanechipenüwa nangugü, rü 
ínatũãchianexü̃gu tüxü̃ nayadai. Rü 
yemaca̱x ga Iraéutanüxü̃gü rü 
narümaxãchitanü rü namuü̃e. 6 Rü nüma 
ga Yuchué rü yema Iraéutanüxü̃güarü 
JOSUÉ 6 
,  
7 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
163 
ãẽ̱xgacügü rü norü ngechaü̃maxã 
nügüchirugu nagáugüe rü 
waixümüte̱xemaxã nügü nigügüeru. Rü 
nhu̱xmachi yema baú ga Tupanaarü 
mugüchixü̃pe̱xegu nanangücuchitanü 
nhu̱xmata nayáuane. 7 Rü nüma ga 
Yuchué rü nhanagürü: —Pa Corix 
¿tü̱xcüü̃ cuyachoü̃xẽxẽ ga nhaa duü̃xü̃gü 
ga natü ga Yurdáũwa? ¿Ẽ̱xna 
Amuréutanüxü̃güme̱xẽgu toxü̃ 
cuyixẽẽxü̃ca̱x nixĩ i nua toxü̃ cugagüxü̃ 
nax ngẽmaãcü toxü̃ nadaixü̃ca̱x? Rü 
narümemae chi nixĩ ga natü ga 
Yurdáũarü tocutü chitama tarüchoxü̃. 
8 Pa Corix. ¿Ta̱xacü tá chaxüxü̃ i 
nhu̱xmax? Erü nüma i Iraéutanüxü̃gü rü 
marü norü uanücha̱xwa nibuxmü. 9 Rü 
nüma i Canaã́tanüxü̃gü rü guxü̃ma i 
duü̃xü̃gü i nhaa naanegu pegüxü̃ rü tá 
nüxü̃ nacuáchigagü i ngẽma toxü̃ 
ngupetüxü̃. Rü nüma rü tá wüxigu 
toxca̱x ínayachõõchi nax toxü̃ 
nadaixü̃ca̱x, rü taxúetáma ítayaxü i 
totanüwa. ¿Rü texé tá cuxü̃ ticua̱xüxü̃ 
rü cuxü̃ tataxẽxẽ i ngẽxguma? 
—nhanagürü ga Yuchué. 10 Rü nüma ga 
Cori ya Tupana rü Yuchuéxü̃ nangãxü̃ga 
rü nhanagürü: —¡Inachi! ¿Ta̱xacü 
ngẽ́ma cuxü i nhaxtüanegu 
cunangücuchixü̃? 11 Rü nüma i 
Iraéutanüxü̃gü rü chixexü̃ naxügü. Erü 
nümagü rü tama nayanguxẽxẽ i ngẽma 
mugü ga namaxã nüxü̃ chixuxü̃. Rü 
nanayauxgüama i ngẽma ngẽmaxü̃gü i 
nüxna chachu̱xuxü̃. Rü meama nüxü̃ 
nacua̱xgüãcüma naxca̱x nangĩ̱xgü i 
ngẽma choxrü ixĩxü̃, rü norü 
ngẽmaxü̃gütanügu nayacu̱xgü. 12 Rü 
ngẽmaca̱x i pemax i Iraéutanüxü̃gü rü 
taxucürüwama nüxü̃ perüporamae i 
perü uanügü. Rü naxcha̱xwa tá pibuxmü 
rü pegagutama nixĩ i namexü̃ i 
noxtacüma peyuexü̃. Rü ngẽxguma i 
pema i nhu̱xmax rü tama paxa 
ípenaguxgu i ngẽma pexna chachu̱xuxü̃, 
rü marü taxũtáma petanüwa 
changexma. 13 ¡Rü nhu̱xmax rü inachi, 
rü nangutaque̱xexẽxẽ i duü̃xü̃gü! ¡Rü 
namaxã nüxü̃ ixu nax moxü̃ca̱x nügü 
yamexẽẽgüxü̃ nax ngẽmaãcü chape̱xewa 
ínangugüxü̃ca̱x! Erü chama i Cori ya 
perü Tupana rü nhacharügü: “Pemax, 
Pa Iraéutanüxü̃güx, rü marü penayaxu i 
ngẽma ngẽmaxü̃gü i pexna chachu̱xuxü̃. 
Rü ngẽxguma taxũtáma ípenaguxgu rü 
tama pegüwa nüxü̃ pexoxo̱xgux i ngẽma 
chixexü̃, rü taxucürüwatáma perü 
uanügüxü̃ perüporamae”, nhacharügü. 
14 Rü moxü̃ pa̱xmama rü 
petücumümaxãchigü tá chape̱xewa 
pengugü i guxãma i pema i 
Iraéutanüxü̃gü. Rü chama i perü Tupana 
nax chixĩxü̃ rü tá nüxü̃ chaxuneta i 
ngẽma natücumü i nawa naxüxü̃ i 
ngẽma yatü i chixexü̃ üxü̃. Rü nhu̱xũchi 
ngẽma natücumüwa rü tá 
nügütanüxü̃ãcü chape̱xewa nangugü. Rü 
chama rü tá nüxü̃ chaxuneta i ngẽma 
nügütanüxü̃tücumü i nawa nangexmaxü̃ 
i ngẽma yatü. Rü ngẽmawena rü tá 
ngẽma nügütanüxü̃tücumüwa rü tá 
nüxü̃ chaxuneta ya yima ĩpata ya nawa 
nangexmane i ngẽma chixexü̃ üxü. Rü 
nhu̱xũchi yima ĩpatacüã̱xtanüwa rü tá 
nüxü̃ chaxuneta i ngẽma yatü i chixexü̃ 
üxü̃. 15 Rü yíxema tümaxü̃tagu nüxü̃ 
iyangaugüxe i ngẽma ngẽmaxü̃gü ga 
chachu̱xuxü̃, rü tá tüxü̃ nigugü namaxã i 
tümaxacügü rü guxü̃ma i tümaarü 
ngẽmaxü̃gü, erü tümagagu chixexü̃ 
JOSUÉ 7 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
164 
naxca̱x ínangu i Iraéutanüxü̃gü, erü 
tama naga taxĩnü i chorü mu 
—nhanagürü ga Tupana. 
 
Acáü̃arü poxcuchiga 
16 Rü moxü̃ãcü ga Yuchué rü 
pa̱xmamaxü̃chi ínarüda rü duü̃xü̃güxü̃ 
namu nax natücumümaxãchigü 
Tupanape̱xewa nangugüxü̃. Rü nüma ga 
Cori ya Tupana rü Yudátücumüxü̃ 
naxuneta. 17 Rü yexguma ga Yuchué rü 
Yudátücumümaxã nüxü̃ nixu nax 
nügütanüxü̃tücumüãcü rü 
Tupanape̱xewa nax naxĩxü̃. Rü Tupana 
rü Cháratanüxü̃xü̃ naxuneta. Rü yema 
Cháratanüxü̃wa rü guma Chádipataxü̃ 
naxuneta. 18 Rü yema yatüxü̃gü ga 
Chádipatacüã̱xgü rü Tupanape̱xewa 
nangugü, rü Tupana nüxü̃ naxuneta ga 
Acáü̃ ga Cármi nane ga Cháditaxa ga 
Yudátanüxü̃ ixĩcü. 19 Rü yexguma ga 
Yuchué rü Acáü̃xü̃ nhanagürü: —Pa 
Chaunex, rü name nixĩ i cunataxẽxẽ rü 
nüxü̃ quicua̱xüxü̃ ya Cori ya tórü 
Tupana. ¡Rü chamaxã nüxü̃ ixu i ta̱xacü 
nax cuxüxü̃! ¡Rü tauxü̃́ icuyacúxü̃! 
—nhanagürü. 20 Rü Acáü̃ nanangãxü̃ga 
rü nhanagürü: —Aixcuma nüxü̃ chixu, 
rü chixexü̃ chaxü namaxã ya Cori ya 
tórü Tupana. Rü nhaa nixĩ i ngẽma 
chaxüxü̃. 21 Rü Yericówa nüxü̃ chadau 
ga wüxi ga mexechixü̃ ga naxchiru ga 
Babiróniaanecüã̱xgüarü ü rü 200 
tachinü ga diẽru, rü wüximena̱xã ga 
úiru ga ngãxü̃ ga quíruarü yexera yaxü̃. 
Rü choxü̃́ nangúchaü̃ ga yema 
yemaxü̃gü, rü yemaca̱x chaugüxü̃́ 
chanade, rü chauchiü̃machiãgu 
chanata̱xgü. Rü ngẽma diẽrutachinügü 
rü aixepeguama chananu —nhanagürü. 
22 Rü yexgumatama ga Yuchué rü 
Acáü̃chiü̃wa nanamugü ga nhuxre ga 
yatügü, rü yexma nüxü̃ nayangaugü ga 
yema yemaxü̃gü ga yexma icu̱xgüxü̃ 
namaxã ga yema diẽru ga natüü̃guama 
nuxü̃. 23 Rü nanade ga yema yemaxü̃gü 
rü Yuchuépe̱xewa nanana nape̱xewa ga 
guxü̃ma ga Iraéutanüxü̃gü. Rü nümagü 
ga Iraéutanüxü̃gü rü Tupanape̱xegu 
nayanu. 24 Rü yemawena rü Acúarü 
ngatexü̃wa Acáü̃xü̃ nagagü namaxã ga 
yema diẽru, rü yema naxchiru, rü yema 
úirumena̱xã, rü nanegümaxã, rü 
naxacügümaxã, rü norü wocagümaxã, 
rü norü búrugümaxã, rü norü 
carnérugümaxã, rü napatamaxã, rü 
guxü̃ma ga ta̱xacü nüxü̃́ yexmaxü̃maxã. 
25 Rü Yuchué rü Acáü̃xü̃ nhanagürü: 
—¿Tü̱xcüü̃ chixexü̃ tatanüwa 
ícunguxẽxẽ? Rü nhu̱xmax ya Cori ya 
Tupana rü ngẽma chixexü̃ tátama nixĩ i 
cuxna nanguxẽẽxü̃ —nhanagürü. Rü 
yema nhaxgu ga Yuchué, rü guxü̃ma ga 
Iraéutanüxü̃gü rü nutamaxã Acáü̃xü̃ rü 
natanüxü̃güxü̃ nadai. Rü nhu̱xũchi 
natanüwa nanangĩxichi. 26 Rü 
yemawena rü nutagü naétüwa 
nanawogü. Rü gumá nutagü rü 
nhu̱xmax rü ta ngẽxma naxãũxchita. Rü 
ngẽmaca̱x i nhu̱xmax i ngẽma nachica 
rü Acúarü Ngatexü̃gu naxãéga. Rü 
yemaacü Iraéutanüxü̃gümaxã 
narüngüxmü ga Cori ya Tupana. 
 
Ĩane ga Áixü̃ nanapugü ga 
Iraéutanüxü̃gü 
 
8
  
1 Rü nüma ga Cori ya Tupana rü 
Yuchuéxü̃ nhanagürü: 
—¡Taxuca̱xma cumuü̃ rü icurümaxãchi! 
¡Rü inaxũãchi naxca̱x ya yima ĩane ya 
JOSUÉ 7 
,  
8 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
165 
Áix, namaxã i guxü̃ma i curü churaragü! 
Erü chama rü tá pora cuxna chaxã nax 
yima ĩane ya Áixarü ãẽ̱xgacüxü̃ rü norü 
duü̃xü̃güxü̃ curüporamaexü̃ca̱x. Rü yima 
norü ĩane rü norü naane rü cuxrü tá 
nixĩ. 2 Rü guma Yericómaxã rü norü 
ãẽ̱xgacümaxã cuxüxü̃rüxü̃ tátama 
cunaxü namaxã ya yima ĩane ya Áix rü 
norü ãẽ̱xgacü. Notürü i nhu̱xmagu rü 
marü name i pegüxü̃́ penade i norü 
ngẽmaxü̃gü rü naxü̃nagü. Rü tá 
ípenaba̱i̱xgü, rü norü ĩaneca̱xwenaama 
tá pexĩĩchi —nhanagürü. 3-4 Rü yexguma 
ga Yuchué rü nügü namexẽxẽ guxü̃ma 
ga norü churaragümaxã nax ĩane ya 
Áixca̱x íyachõõchixü̃ca̱x. Rü 
nayadexechi ga 30,000 ga churaragü, rü 
chütacü yéma nanamugü. Rü 
nayaxucu̱xẽgü rü nhanagürü nüxü̃: 
—¡Mea iperüxĩnüe! ¡Rü ipexĩãchi rü 
norü ĩaneca̱xwe̱xguama peyarücu̱xgü! 
¡Rü ípememare nax yima ĩanegu 
pechocuxü̃ca̱x! 5 Rü ngẽma togü i 
duü̃xü̃gü rü chamaxã tá yima ĩaneca̱x 
ínayachõõchi. Rü ngẽxguma yima 
ĩanecüã̱x toxca̱x yayixgux nax toxü̃ 
nadaixü̃ca̱x, rü toma rü tá tibuxmü ga to 
ga ngunexü̃gurüxü̃. 6 Rü ngẽxguma i 
nümagü rü tá towe nangẽgü erü tá nagu 
narüxĩnüe nax noxrirüxü̃ naxcha̱xwa 
ibuxmüxü̃ i yixema i Iraéutanüxü̃gü. 
7 Rü ngẽxguma i pema rü tá peyayi i 
ngẽma ípicu̱xgüxü̃wa rü yima ĩanegu tá 
pichocu, erü Cori ya tórü Tupana rü 
pexna tá nanaxã ya yima ĩane. 8 Rü 
ngẽxguma marü nagu pichocu̱xgu, rü tá 
nawa penangixichi, ngẽma Cori ya 
Tupana nüxü̃ ixuxü̃rüxü̃. Rü ngẽmaãcü 
nixĩ i pexü̃ chamuxü̃ —nhanagürü ga 
Yuchué. 9 Rü yexguma ga Yuchué rü 
inanamuãchitanü ga yema churaragü. 
Rü nümagü rü inaxĩãchi rü Betéu rü 
Áixarü ngãxü̃machate̱xegu nicu̱xgü ga 
Áixca̱xwenaama. Notürü nüma ga 
Yuchué rü yema ínapegüxü̃watama 
nanangupetüxẽxẽ ga chütaxü̃. 10 Rü 
moxü̃ãcü noxri yangunechaü̃xgu rü 
ínarüda ga Yuchué rü norü duü̃xü̃güxü̃ 
nidaugü. Rü nhu̱xũchi tümape̱xegu naxã 
namaxã ga Iraéutanüxü̃güarü ãẽ̱xgacügü 
rü ĩane ga Áixca̱x inaxĩãchi. 11 Rü 
guxü̃ma ga norü churaragü rü guma 
ĩanepe̱xewaama ne naxĩ rü nüxü̃ 
ningaicaetanü, rü wüxi ga 
ngatexü̃pechinüwa nayachaxãchitanü ga 
guma ĩanearü tügünecüwawaama. 12 Rü 
nüma ga Yuchué rü ĩane ga Betéu rü 
Áixarü ngãxü̃machate̱xegu nayacu̱xgü 
ga to ga 5,000 ga yatügü ga guma 
ĩanearü to̱xoxwecüwawaama. 13 Rü 
yemaacü ga Iraéutanüxü̃güarü 
churaragü rü taxregu niyauxyetücumü. 
Rü yema wüxitücumü rü ĩanearü 
to̱xoxwecüwagu nicu̱xgü, rü yema 
totücumü rü yema 
íyachaxãchitanüxü̃wa nayexmagü ga 
ĩanearü tügünecüwawaama. Rü yema 
chütaxü̃gu ga Yuchué rü nanaxũpe̱xe rü 
nüxíra yema ngatexü̃arü ngãxü̃wa 
nangu. 14 Rü yexguma Iraéutanüxü̃güxü̃ 
nada̱xgux ga Áixarü ãẽ̱xgacü, rü norü 
churaragümaxã nayayi nax nügü 
nadaixü̃ca̱x namaxã ga yema 
Iraéutanüxü̃gü ga ngatexü̃arü tocutüwa 
yexmagüxü̃. Notürü tama nüxü̃ nacua̱x 
rü yema togü ga Iraéutanüxü̃gü nax 
bexma norü ĩaneca̱xwe̱xgu 
nayacu̱xgüxü̃. 15 Rü nüma ga Yuchué rü 
norü churaragümaxã nibuxmüneta. Rü 
yema nama ga chianexü̃wa nadaxü̃gu 
JOSUÉ 8 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
166 
nibuxmü naxcha̱xwa ga yema Áixarü 
churaragü. 16 Rü guxü̃ma ga churaragü 
ga guma ĩane ga Áixcüã̱xgü ixĩgüxü̃ rü 
Yuchuéwe nangẽgü. Rü yexguma 
Yuchuéwe nangẽgügu rü yema norü 
ĩanena niyáxü̃etanü. 17 Rü guxü̃ma ga 
churaragü ga Áixcüã̱x rü Betéucüã̱x rü 
Iraéutanüxü̃güwe nangẽgü, rü taxuxü̃ma 
ĩanewa nayaxü. Rü yema 
Iraéutanüxü̃güwe nax nangẽgüxü̃gagu 
rü guma ĩane rü taxúema nüxna tadau 
rü nangeenümare ga norü ĩã̱x. 18 Rü 
yexguma ga nüma ga Cori ya Tupana rü 
Yuchuéxü̃ nhanagürü: —¡Ẽcü, cua̱xruxü̃ 
nüxna naxã i ngẽma curü churaragü i 
ĩaneca̱xwe̱xgu icu̱xgüxü̃ nax nagu 
nachocuxü̃ca̱x ya yima ĩane ya Áix, erü 
tá cuxna chanaxã ya yima ĩane! 
—nhanagürü ga Tupana. Rü nüma ga 
Yuchué rü cua̱xruxü̃ inaxã nax nagu 
nachocuxü̃ca̱x ga guma ĩane. 19 Rü 
yexguma ga yema icu̱xgüxü̃ ga 
churaragü rü paxama ínaxüxü̃ rü guma 
ĩanegu nachocu rü nawa 
nanangĩxichigü. 20 Rü yexguma nügü 
íyadaugügu ga yema duü̃xü̃gü ga 
Áixcüã̱xgü rü nüxü̃ nadaugü ga nax 
ínatü̱xünagüétüxü̃ ga guma norü ĩane. 
Rü yemaca̱x taxuwama naxüéga, yerü 
nüma ga Iraéutanüxü̃gü ga noxri 
naxcha̱xwa chianexü̃wa buxmüchiréxü̃ 
rü nügü nawoegu nax nadaiaxü̃ca̱x. 
21 Rü yexguma Yuchué nüxü̃ da̱xgux ga 
yema Iraéutanüxü̃gü ga icu̱xgüxü̃ rü 
marü guma ĩanegu nax nachocuxü̃ rü 
nawa nax nangixichigüãxü̃, rü nügü 
nawoegu rü Áixcüã̱xmaxã nügü nadai. 
22 Rü nhu̱xmachi ga yema 
Iraéutanüxü̃güarü churaragü ga ĩanegu 
chocuxü̃ rü ínachoxü̃. Rü yemaacü ga 
yema taxretücumü ga Iraéutanüxü̃gü rü 
nügüwa tüxü̃ naxüxẽxẽ rü tüxü̃ 
ínayauxü̃. Rü guxãma tüxü̃ nadai. 
…… 
 
Yuchué rü ma̱xpǘne ga Ebáuwa 
duü̃xü̃güca̱x nüxü̃ nadaumatü ga 
Tupanaarü mugü 
30,31 Rü yexguma ga Yuchué rü 
ma̱xpǘne ga Ebáugu rü Cori ya 
Iraéutanüxü̃güarü Tupanaca̱x nanaxü ga 
wüxi ga ãmarearü guchicaxü̃, yema 
Moiché nüxü̃ ixuxü̃rüxü̃ nawa ga yema 
mugüarü popera ga nhaxü̃: “¡Ẽcü wüxi i 
ãmarearü guchicaxü̃ naxü nawa ya nuta 
ya tama imexẽẽpütagücü!” nhaxü̃. Rü 
yexguma ga yema Iraéutanüxü̃gü rü 
yema guchicaxü̃wa nayagu ga naxü̃nagü 
Tupanaarü ngüxmüxẽẽruxü̃. 32 Rü 
yemawena ga nüma ga Yuchué rü 
Iraéutanüxü̃güpe̱xewa gumá nutagü ga 
ãmare nawa ínagucüpǘtagu 
nanaxümatü ga Tupanaarü mugü ga 
Moiché nüxna ãxü̃. 33 Rü yexguma ga 
guxü̃ma ga Iraéutanüxü̃gü norü 
ãẽ̱xgacügümaxã rü yema togü ga tama 
Iraéutanüxü̃gü ixĩgüxü̃ ga natanüwa 
maxẽxü̃maxã, rü taxregu niyauxye. Rü 
wüxitücumü rü ma̱xpǘne ga 
Ebáuwaama naxügü rü yema totücumü 
rü ma̱xpǘne ga Garachíü̃waama naxügü. 
Rü yema taxretücumüarü 
ngãxü̃machate̱xegu nachigü ga yema 
chacherdótegü namaxã ga yema baú ga 
Tupanaarü mugüchixü̃. Rü yema 
chacherdótegü rü ínamemaregü nax 
duü̃xü̃gümaxã mexü̃ naxuegugüxü̃. Rü 
guxü̃ma ga yema naxüxü̃ rü Moiché 
namaxã nüxü̃ ixuxü̃ãcüma nanaxü. 34 Rü 
yemawena ga Yuchué rü duü̃xü̃güca̱x 
JOSUÉ 8 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
167 
tagaãcü nüxü̃ nadaumatü ga Tupanaarü 
mugü, rü nhuxãcü Tupana rü mexü̃ 
namaxã naxuegu i ngẽma duü̃xü̃gü i 
naga ĩnüexü̃, rü chixexü̃ namaxã 
naxuegu i ngẽma tama naga ĩnüexü̃. 
35 Rü guxü̃ma ga yema mugü ga Moiché 
nüxna ãxü̃ rü Yuchué nüxü̃ nadaumatü 
naxca̱x ga guxü̃ma ga duü̃xü̃gü ga 
iyatüxü̃, rü ingexü̃, rü buxü̃gü, rü yema 
togü ga tama Iraéutanüxü̃gü ixĩgüxü̃ ga 
natanüwa maxẽxü̃. 
 
Iraéutanüxü̃gümaxã inaxügagü ga 
Gabaóũcüã̱xgü 
 
9
  
1 Rü gumá Etéutanüxü̃güarü 
ãẽ̱xgacü, rü Amuréutanüxü̃güarü 
ãẽ̱xgacü, rü Canaã́tanüxü̃güarü ãẽ̱xgacü, 
rü Ferechéutanüxü̃güarü ãẽ̱xgacü, rü 
Ewéutanüxü̃güarü ãẽ̱xgacü, rü 
Yebuchéutanüxü̃güarü ãẽ̱xgacü, rü nüxü̃ 
nacuáchigagü ga yema Yericówa rü 
Áixwa ngupetüxü̃. (Rü yema ãẽ̱xgacügü 
rü natü ga Yurdáũarü oéstegu nixĩ ga 
naxãchiü̃güxü̃, rü nümaxü̃ rü 
ínamáxpü̱xanexü̃gu rü togü rü 
ínametachinüanexü̃gu, rü togü rü Már i 
Mediterániucutügu rü nhu̱xmata 
Líbanuarü naanewa nangu.) 2 Rü 
yexguma ga guxü̃ma ga yema 
ãẽ̱xgacügü rü nügümaxã nagu 
narüxĩnüe nax nügü nangü̃xẽẽgüxü̃ca̱x, 
rü Yuchuémaxã rü Iraéutanüxü̃gümaxã 
nügü nadaixü̃ca̱x. 3 Notürü nüma ga 
Ewéutanüxü̃gü ga ĩane ga Gabaóũgu 
ãchiü̃güxü̃ rü ta nüxü̃ nacuáchigagü ga 
yema Yuchué üxü̃ namaxã ga guma 
ĩanegü ga Yericó rü Áix. 4-5 Rü nagu 
narüxĩnüe nax nhuxãcü womüxẽẽãcüma 
nügü ínapoxü̃güxü̃. Rü yemaca̱x 
Yuchuéxü̃tawa naxĩ ga nhuxre ga norü 
duü̃xü̃gü ga ingauxchiruxü̃, rü ingauarü 
chapatuã́xü̃, rü norü tochicaxü̃ ga 
búrutawa rü ningau. Rü norü wíũchixü̃ 
rü marü nhuxgumaxü̃güxü̃ nixĩgü, rü 
norü poũ rü nichúe. Rü yemagu nügü 
nicu̱xgü nax nhama yáxü̃wa nax ne 
naxĩxü̃rüxü̃ yixĩgüxü̃ca̱x. 6 Rü yexguma 
yema nachica ga Iraéutanüxü̃gü ípegüxü̃ 
ga Yigágu ãégaxü̃wa nangugügu, rü 
Yuchuéxü̃ rü Iraéutanüxü̃güxü̃ 
nhanagürügü: —Yáxü̃guxü̃ i naanewa 
ne taxĩ rü tanaxwa̱xe nax tomaxã 
ipexügagüxü̃ nax tama yigü idaixü̃ca̱x 
—nhanagürügü. 7 Rü nüma ga 
Iraéutanüxü̃gü rü Ewéutanüxü̃güxü̃ 
nangãxü̃gü rü nhanagürügü: —Bexmana 
i pemax rü torü ngaicamagutama 
pipegü rü nhuxãcü tá i pemaxã mexü̃ i 
ĩnüwa tangugüxü̃ —nhanagürügü. 
8 Notürü ga nümagü rü Yuchuéxü̃ 
nangãxü̃gagü rü nhanagürügü: —Toma 
rü tá pexme̱xwa togü tangexmagüxẽxẽ 
nax pexü̃́ tapuracüexü̃ca̱x 
—nhanagürügü. Rü nüma ga Yuchué rü 
nüxna naca rü nhanagürü: —¿Texé 
pexĩgü i pemax? ¿Rü ngextá ne pexĩ? 
—nhanagürü. 9-10 Rü nümagü rü 
Yuchuéxü̃ nangãxü̃gagü rü 
nhanagürügü: —Rü yáxü̃wa ne taxĩ, erü 
nachigaxü̃ taxĩnüe ya Cori ya perü 
Tupana. Rü nüxü̃ tacuáchiga ga yema 
Eyítuanewa naxüxü̃, rü nhuxãcü natü i 
Yurdáũarü tocutüwa pexü̃ nangü̃xẽẽxü̃ 
nax penadaixü̃ca̱x ga yema taxre ga 
ãẽ̱xgacü ga Amuréutanüxü̃güarü ga 
Cheṹ ga Ebóü̃wa ãẽ̱xgacü ixĩcü, rü Óyi 
ga Bacháü̃wa ãẽ̱xgacü ixĩcü. 11 Rü 
ngẽmaca̱x i torü ãẽ̱xgacügü rü 
tomücügü rü nhanagürügü toxü̃: 
“¡Pewemü tá ípinge i perü namawaxü̃ rü 
JOSUÉ 8 
,  
9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
168 
Iraéutanüxü̃gütanüwa ípeyadaugü, rü 
nhapegüxü̃ tá nüxü̃: ‘Rü pexme̱xwa togü 
tangexmagüxẽxẽ rü mexü̃ i ĩnüwa 
pemaxã tangugüchaü̃’, nhapegü ta!” 
nhanagürügü toxü̃. 12 Rü yexguma 
itaxĩãchigu nax pexca̱x tayadauxü̃ca̱x rü 
ga poũ rü nanai, notürü i nhu̱xmax rü 
marü nichu̱x rü nipamare. 13 Rü 
yexgumarüxü̃ ta i nhaa naxcha̱xmüxü̃ 
ga úwachiümaxã tanaxüãcu rü 
nimexechichire̱x ga noxri itaxĩãchigu, 
notürü i nhu̱xmax rü marü narügáugü. 
Rü ngẽxgumarüxü̃ ta namaxã nangupetü 
i toxchiru rü torü chapatugü, erü 
yáxü̃wama ne taxĩ —nhanagürügü. 14 Rü 
nüma ga Iraéutanüxü̃gü rü yema 
Gabaóũcüã̱xgüwemüxü̃ nangõ̱xnetagü, 
notürü tama Cori ya Tupanana 
nacagüexíra ga ta̱xacü tá namaxã 
naxüexü̃ ga yema duü̃xü̃gü. 15 Rü 
yexguma ga Yuchué rü yema 
Gabaóũcüã̱xmaxã mexü̃ ga ĩnüwa 
nangu, rü namaxã nüxü̃ nixu nax 
taxũtáma nadaiaxü̃. Rü yema togü ga 
Iraéutanüxü̃güarü ãẽ̱xgacügü rü 
Tupanaégagu Yuchuérüü̃tama mexü̃gu 
yema Gabaóũcüã̱xmaxã narüxĩnüe. 16 Rü 
tamaepü̱x ga ngunexü̃ ngupetü̱xguwena 
rü nüma ga Iraéutanüxü̃gü rü nüxü̃ 
nacua̱xgü nax norü ngaicamagutama 
naxãchiü̃güxü̃ ga yema Gabaóũcüã̱xgü. 
17 Rü yexguma ga nhuxre ga 
Iraéutanüxü̃güarü churaragü rü 
inaxĩãchi nax yema Gabaóũcüã̱xgüarü 
ĩanegüca̱x yadaugüxü̃ca̱x. Rü tamaepü̱x 
ga ngunexü̃gu norü ĩanegüwa nangugü. 
Rü guma norü ĩanegü rü Gabaóũ nixĩ, 
rü Queafíra nixĩ, rü Berúchi nixĩ rü 
Quiriáchi-Yearíü̃ nixĩ. 18 Notürü nüma 
ga Iraéutanüxü̃gü rü tama yema 
Gabaóũcüã̱xgüxü̃ nadai yerü yema norü 
ãẽ̱xgacügü rü Cori ya Iraéutanüxü̃güarü 
Tupanaégagu nüxü̃ nixugüe nax 
taxũtáma nax nadaiaxü̃ca̱x. Rü yemaca̱x 
ga Iraéutanüxü̃gü ga duü̃xü̃gü rü tama 
norü ãẽ̱xgacügümaxã nataãxẽgü, rü 
nachigagu nidexagü. 19 Notürü nümagü 
ga yema ãẽ̱xgacügü rü nhanagürügü: 
—Toma rü Cori ya tórü Tupanaégagu 
namaxã nüxü̃ tixu nax taxũtáma 
tanadaixü̃. Rü ngẽmaca̱x i nhu̱xmax rü 
taxucürüwa tanadai. 20 Rü nüé namáxẽ, 
erü ngẽxguma chi taxũchima 
tayanguxẽẽgu i ngẽma Tupanamaxã 
nüxü̃ tixuxü̃ rü nüma ya Tupana rü 
tomaxã chi nanu —nhanagürügü. 21 Rü 
yemaacü ga yema ãẽ̱xgacügü ga 
Iraéutanüxü̃gü rü norü duü̃xü̃gümaxã 
nüxü̃ nixu nax tama nadaiaxü̃ca̱x ga 
yema Gabaóũcüã̱xgü. Notürü nüma ga 
Iraéutanüxü̃gü rü norü dexáarü 
tooxü̃wa rü üxüarü tooxü̃wa 
nanapuracüexẽxẽ. Rü yemaacü tama 
nanadai ga yema Gabaóũcüã̱xgü. 
…… 
 
Amuréutanüxü̃güxü̃ narüporamae 
ga Iraéutanüxü̃gü 
 
10
  
1,2 Rü Adonichedé ga 
Yerucharéü̃arü ãẽ̱xgacü nüxü̃ 
naxĩnü ga nhuxãcü Yuchué rü Áixü̃ 
narüporamae, rü nayama̱x ga norü 
ãẽ̱xgacü rü nayanaxoxẽxẽ ga norü ĩane. 
Rü yexgumarüxü̃ ta nüxü̃ naxĩnü ga 
nhuxãcü Yericóxü̃ narüporamae rü 
nayama̱x ga norü ãẽ̱xgacü. Rü nhu̱xũchi 
nüxü̃ nacuáchiga nax Gabaóũcüã̱xgü rü 
Iraéutanüxü̃gümaxã mexü̃ ga ĩnüwa 
nangugüxü̃ nax tama namaxã nügü 
nadaixü̃ca̱x. Rü yemaca̱x ga nüma ga 
JOSUÉ 9 
,  
10 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
169 
Yerucharéü̃arü ãẽ̱xgacü rü poraãcü 
namuü̃ yerü Gabaóũ rü wüxi ga ĩane ga 
taxü̃ne rü porane ga Áixarü yexera 
ixĩxü̃ne nixĩ, rü norü duü̃xü̃gü rü nipora 
rü tama namuü̃ewa̱xe. 3 Rü yemaca̱x ga 
nüma ga Adonichedé rü yéma namuga 
naxca̱x ga Yoábeü̃ ga ĩane ga Ebróü̃arü 
ãẽ̱xgacü, rü Pireáü̃ ga ĩane ga 
Yamúchiarü ãẽ̱xgacü, rü Yafía ga ĩane 
ga Láquiarü ãẽ̱xgacü, rü Debí ga ĩane ga 
Egrúü̃arü ãẽ̱xgacü. 4 Rü nhanagürü: 
—¡Nua pexĩ nax choxü̃ 
peyarüngü̃xẽẽgüxü̃ca̱x nax 
Gabaóũcüã̱xgümaxã yigü idaixü̃ca̱x! 
Yerü Yuchuémaxã rü guxü̃ma ga 
Iraéutanüxü̃güarü ãẽ̱xgacügümaxã mexü̃ 
ga ĩnüwa nangugüe nax tama nügü 
nadaixü̃ca̱x —nhanagürü. 5 Rü yemaca̱x 
ga yema 5 ga ãẽ̱xgacügü ga 
Amuréutanüxü̃gü ga Yerucharéü̃arü 
ãẽ̱xgacü, rü Ebróü̃arü ãẽ̱xgacü, rü 
Yamúchiarü ãẽ̱xgacü, rü Láquiarü 
ãẽ̱xgacü, rü Egrúü̃arü ãẽ̱xgacü, rü 
wüxigu naxĩtaque̱xe. Rü norü 
churaragümaxã Gabaóũarü ĩaneca̱x 
inaxĩãchi nax namaxã nügü nadaixü̃ca̱x. 
6 Rü yemaca̱x ga yema Gabaóũcüã̱xgü rü 
Yigáwa ga Yuchuéxü̃tawa namugagü, rü 
nhanagürügü: —¡Tauxü̃́ ipexoexü̃ nax 
toxü̃ peyarüngü̃xẽẽxü̃ i toma i perü 
puracütanüxü̃ nax tixĩgüxü̃! ¡Rü paxa 
nua pexĩ nax toxü̃ peyarüngü̃xẽẽxü̃ rü 
toxü̃ ípepoxü̃xü̃ca̱x! Erü guxü̃ma i 
ngẽma ãẽ̱xgacügü i Amuréutanüxü̃gü i 
ma̱xpǘneanecüã̱xgü rü wüxigu toxca̱x 
naxĩtaque̱xe nax toxü̃ nadaixü̃ca̱x 
—nhanagürügü. 7 Rü yexguma ga 
Yuchué rü Yigáwa inaxũãchi namaxã ga 
guxü̃ma ga norü churaragü. 8 Rü nüma 
ga Cori ya Tupana rü nhanagürü nüxü̃: 
—¡Tauxü̃́ i nüxü̃ cumuü̃xü̃! Erü chama 
rü tá cuxme̱xgu chanayixẽxẽ i ngẽma 
Amuréutanüxü̃gü. Rü bai tá i wüxi i 
cuxü̃ rüporamaexü̃ —nhanagürü. 9 Rü 
Yigáwa inaxũãchi ga Yuchué namaxã ga 
norü churaragü, rü chütacü inixũ. Rü 
yemaacü Amuréutanüxü̃güxü̃ 
ínayaba̱i̱xgü rü nanadai. 10 Rü nüma ga 
Cori ya Tupana rü 
Iraéutanüxü̃güpe̱xewa poraãcü yema 
Amuréutanüxü̃güxü̃ namuü̃exẽxẽ. Rü 
yemaca̱x ga Yuchuéarü churaragü rü 
ĩane ga Gabaóũgu nanadai ga muxü̃ma. 
Rü nhu̱xũchi Béchi-Orúü̃arü namagu 
nawe ningẽxü̃tanü ga yema ibuxmüxü̃. 
Rü nayadaietanü ga yema 
Amuréutanüxü̃gü nhu̱xmata ĩanegü ga 
Achéca rü Machédawa nangugü. 11 Rü 
yexguma Iraéutanüxü̃gücha̱xwa 
yabuxmügu ga yema Amuréutanüxü̃gü 
nawa ga yema tuãchixü̃ ga 
Béchi-Orúü̃wa daxü̃, rü nüma ga Cori ya 
Tupana rü ixãpütaxü̃ ga gáuxü̃ naétügu 
nayixẽxẽ. Rü Iraéutanüxü̃gü daixü̃arü 
yexera yema gáuxü̃maxã nayue ga 
Amuréutanüxü̃gü. 12 Rü yexguma nüma 
ga Cori ya Tupana rü 
Iraéutanüxü̃güme̱xẽgu nayixẽẽgu ga 
yema Amuréutanüxü̃gü, rü nüma ga 
Yuchué rü duü̃xü̃güpe̱xewa Cori ya 
Tupanamaxã nidexa rü nhanagürü: —Pa 
Tupanax, chanaxwa̱xe i 
ícuyachaxãchixẽẽxü̃ ya üa̱xcü 
Gabaóũétüwa. ¡Rü ngẽxgumarüxü̃ ta ya 
tauemacü rü íyachaxãchixẽxẽ i 
Ayaróü̃arü ngatexü̃étüwa! —nhanagürü. 
13 Rü gumá üa̱xcü rü gumá tauemacü rü 
yéma nayachaxãchigü nhu̱xmata ga 
Iraéutanüxü̃gü norü uanügüxü̃ nadai. 
Rü ngẽmaca̱x i Yacháarü poperawa rü 
JOSUÉ 10 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
170 
nhanagürü: “Rü yimá üa̱xcü rü 
wixgutaa̱x 24 ora ninge ga nax tama 
yanaxücuxü̃”, nhanagürü. 14 Rü yemaacü 
Tupana ínayachaxãchixẽxẽ ga üa̱xcü rü 
tauemacü nagagu ga wüxi ga yatüarü 
yumüxẽ. Rü ü̃paacü rü taguma yemaacü 
nangupetü, rü woo nawena ga yema rü 
taguma yemaacü nangupetü yerü 
woetama Iraéutanüxü̃güétüwa naxü ga 
Tupana. 
…… 
40 Rü Yuchué rü norü churaragümaxã 
nanadaiãcu ga guxü̃ma ga yema 
nachixü̃anegü. Rü nüxü̃ narüporamae ga 
yema ãẽ̱xgacügü ga máxpü̱xanewa 
yexmagüxü̃, rü yema ínachianexü̃wa 
yexmagüxü̃, rü yema ínadóxonexü̃wa 
yexmagüxü̃, rü yema ma̱xpǘnearü 
tuãchixü̃wa yexmagüxü̃. Rü yemaacü 
nanadai ga guxü̃ma ga yema duü̃xü̃gü. 
Rü bai ga wüxi ga íyaxüxü̃ yema 
Tupana namaxã nüxü̃ ixuxü̃rüxü̃. 
41-42 Rü yemaacü wüxicana guxü̃ma ga 
yema ãẽ̱xgacügüxü̃ nadai rü nanapu ga 
guxü̃ma ga norü naanegü ga 
Cadé-Banéawa inaxügü rü nhu̱xmata 
Gáchawa nangu, rü Gochéü̃wa inaxügü 
rü nhu̱xmata Gabaóũwa nangu. Yerü 
woetama Iraéutanüxü̃güétüwa naxü ga 
Tupana. 43 Rü yemawena ga Yuchué rü 
guxü̃ma ga norü churaragümaxã rü 
ínapegüxü̃ca̱x nawoegu ga Yigáwa. 
…… 
 
Carébiarü naane 
 
14
  
6 Rü yema Iraéutanüxü̃gü ga 
Yudátücumüwa ügüxü̃ rü 
Yigáwa naxĩ nax Yuchuémaxã 
yanadexagüxü̃ca̱x. Rü nüma ga Carébi 
ga Chenécheutanüwa ücü ga Yefúne 
nane, rü Yuchuéxü̃ nhanagürü: 
—¡Nüxna nacua̱xãchi ga yema ore ga 
Cori ya Tupana norü duü̃ ga 
Moichémaxã nüxü̃ ixuxü̃ ga tachiga ga 
chianexü̃ ga Cadé-Banéawa! 7 Rü chama 
rü 40 ga taunecü choxü̃́ nayexma ga 
yexguma Moiché Cadé-Banéawa choxü̃ 
imuãchigu nax chayangugüxü̃ca̱x ga 
nhama Canaã́ane. Rü yexguma 
chatáegugu rü meama namaxã nüxü̃ 
chixu rü nhachagürü nüxü̃: “Rü ngẽma 
naane rü name rü natauxcha nax nagu 
ichocuxü̃”, nhachagürü nüxü̃. 8 Notürü 
ga yema togü ga chamücügü rü nüxü̃ 
nixu nax naxãũcümaxü̃, rü yemaacü 
duü̃xü̃güxü̃ namuü̃exẽxẽ, rü yemaca̱x 
ínayaxoetanüãchi ga nagu nax 
nachocuxü̃ ga nhaa naane. Notürü ga 
chama rü tama nüxü̃ icharüngüma ga 
Tupanaarü uneta rü nagu 
charüxĩnüecha. 9 Rü yexguma ga nüma 
ga Moiché rü meama chamaxã naxüga 
rü nhanagürü choxü̃: “Yema naane ga 
nawa cunguxü̃ rü cuxrütátama nixĩ rü 
cutaagüarü tá nixĩ, erü aixcuma naga 
cuxĩnü ya tórü Cori ya Tupana”, 
nhanagürü. 10 Rü nhu̱xmax rü marü 45 
ga taunecü nangupetü nax Cori ya 
Tupana rü Moichémaxã nüxü̃ yaxuxü̃ ga 
yema ore ga yexguma ínachianexü̃wa 
iyexmagügu. Rü yema chamaxã 
inaxunetaxü̃ca̱x rü nhu̱xmax rü ta 
chamaxü̃ woo 85 ya taunecü choxü̃́ 
ngẽxmaxü̃. 11 Rü nhu̱xmax rü ta chapora 
yexguma Moiché nhaa naanearü 
ngugüwa choxü̃ muxü̃rüü̃tama, rü 
yexgumarüü̃tama choxü̃́ natauxcha i 
nhu̱xmax nax ichaxũãchixü̃ nax daiwa 
chaxũxü̃. 12 Rü ngẽmaca̱x i nhu̱xmax rü 
cuxna naxca̱x chaca nax choxna 
JOSUÉ 10 
,   
14 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
171 
cunaxãxü̃ca̱x i ngẽma naane i 
ma̱xpǘneã́xü̃ ga nümatama ga Cori ya 
Tupana chamaxã namaxã ixunetaxü̃ nax 
choxna naxããxü̃ca̱x. Rü cumax, Pa 
Yuchuéx, rü meama nüxü̃ cucua̱x nax 
nhu̱xmax rü ta nangexmagüxü̃ i ngẽma 
nataagü ga guma Enáqui ga taxüchicü 
rü máchanexü̃chicütanüxü̃. Rü ngẽma 
norü ĩanegü rü nita rü meama 
ínapoxegugü. Notürü i chamax rü nüxü̃ 
chacua̱x nax Cori ya Tupana rü tá choxü̃ 
nangü̃xẽẽxü̃ nax ngẽ́ma ínawoxü̃ãxü̃ca̱x, 
yema chamaxã nüxü̃ yaxuxü̃rüü̃tama 
—nhanagürü ga Carébi. 13 Rü yexguma 
ga nüma ga Yuchué rü Tupanaégagu 
mexü̃ Carébimaxã naxuegu. Rü nüxna 
nanaxã ga Ebróü̃arü naane nax noxrü 
yixĩxü̃ca̱x rü nataagüarü yixĩxü̃ca̱x. 14 Rü 
yemaacü nixĩ ga Ebróü̃arü naane ga 
Carébiarü yixĩxü̃, rü nhu̱xmax rü ta rü 
nataagüarü yixĩxü̃. Yerü nüma ga Carébi 
rü aixcuma Cori ya Iraéutanüxü̃güarü 
Tupanaga naxĩnü. 
…… 
 
Iraéutanüxü̃gümaxã 
nidexa ga Yuchué 
 
23
  
1 Rü mucüma ga taunecü 
nangupetü nax Tupana rü 
Iraéutanüxü̃güxü̃ nangü̃xẽẽxü̃ nax norü 
uanügüxü̃ naporamaegüxü̃ca̱x. Rü 
yexguma ga Yuchué rü marü naya. 2 Rü 
nüma ga Yuchué rü guxü̃ma ga 
Iraéutanüxü̃güarü ãẽ̱xgacügüca̱x 
nangema. Rü yema 
wüxitücumüchigüarü ãẽ̱xgacügüca̱x 
nangema, rü yema ãẽ̱xgacügü ga 
guxchaxü̃güarü mexẽẽruü̃ca̱x nangema, 
rü yema churaragüerugüca̱x rü ta 
nangema. Rü nhanagürü nüxü̃: —Marü 
chipa erü marü chaya. 3 Pema rü marü 
nüxü̃ pedau ga yema naxüxü̃ ga Cori ya 
Tupana ga yexguma nadaiãgu ga yema 
duü̃xü̃gü ga perü uanügü ixĩgüxü̃. Yerü 
nüma ga Cori ya Tupana rü peétüwa 
naxü. 4 Chama rü wüxitücumüchigüna 
chanaxã ga yema naane ga nagu 
pinguchigüxü̃. Rü tama yema naane ga 
marü penapuxü̃ica nixĩ ga pexü̃ 
chinuxü̃, notürü namaxã chanangauxẽxẽ 
i ngẽma naane i taxũta penapuxü̃ i natü 
i Yurdáũwa naxügü i léstewa, rü 
nhu̱xmata Már i Mediterániuwa nangu i 
oéstewaama. 5 Rü ngẽma duü̃xü̃gü i 
nhu̱xmax ngẽma naanegu ãchiü̃güxü̃, rü 
Cori ya Tupana rü tá nawa ínanawoxü̃. 
Rü pema rü tá pegüxü̃́ penayaxu ngẽma 
Cori ya Tupana nüxü̃ ixuxü̃rüxü̃. 6 ¡Rü 
mea peyanguxẽxẽ i ngẽma mugü i 
Moichéarü poperagu ümatüxü̃! ¡Rü 
ngẽma naxümatüxü̃ãcü nagu pemaxẽ! 
7 ¡Rü taxũtáma namaxã pexãxma̱xgü rü 
pexãtegü i ngẽma togü i duü̃xü̃gü i 
nhu̱xmax rü ta petanügu ãchiü̃güxü̃! ¡Rü 
taxũtáma norü tupanaxü̃ pecua̱xüxü̃gü, 
rü bai tá i naga pexĩnüexü̃, rü bai tá i 
norü tupanaéga penaxuxuchixü̃, rü bai 
tá i norü tupanaégagu mexü̃ pexueguxü̃! 
8 ¡Rü nhu̱xmarüü̃tama rü guxü̃gutáma 
Cori ya tórü Tupanawe perüxĩ! 9 Rü 
nüma ga Cori ya Tupana rü marü 
pepe̱xewa ínanawoxü̃ãcu ga ĩanegü ga 
itaxü̃ne rü iporane. Rü nhu̱xmata 
nhama i ngunexü̃wa nangu rü taxúema 
pexü̃ tarüporamae. 10 Rü wüxíetama i 
pema rü pexü̃́ natauxcha nax 1,000 i 
duü̃xü̃güxü̃ nax pibuxmüxẽẽxü̃, erü Cori 
ya perü Tupana rü peétüwa naxü rü 
pexca̱x nügü namaxã nadai, yema 
nümatama pemaxã inaxunetaxü̃rüxü̃. 
JOSUÉ 14 
,   
23 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
172 
11 ¡Rü pexuãxẽgü rü pegüna pedaugü i 
perü maxü̃wa nax tama nüxü̃ 
iperüngümaexü̃ca̱x ya tórü Cori ya 
Tupana! 12-13 Rü chama rü chanaxwa̱xe i 
nüxü̃ nax pecuáxü̃ rü ngẽxguma tá 
Tupanana pexĩgachigu rü nhaa duü̃xü̃gü 
i petanüwa ngẽxmagüxü̃maxã 
pexãmücügu, rü namaxã 
pexãxma̱xgügu, rü pexãtegügu, rü nüma 
ya Cori ya perü Tupana rü taxũtáma 
pexü̃ narüngü̃xẽẽ nax ípenawoxü̃xü̃ca̱x i 
ngẽma duü̃xü̃gü i petanüwa 
ngẽxmagüxü̃. Rü nüma ya Tupana rü 
perü guxchaxü̃ruxü̃ tá nayaxĩgüxẽxẽ i 
ngẽma duü̃xü̃gü nax ngẽmaãcü 
naxme̱xgu peyi̱xü̃ca̱x. Rü ngẽmaãcü 
nhama texé pexca̱xwena 
nacua̱i̱xcaxü̃rüxü̃ tá nixĩ nhu̱xmatáta 
taxúetáma petanüwa íyaxü nawa i nhaa 
mexü̃ i naane ya tórü Cori ya Tupana 
pexna ãxü̃. 14 Chama rü marü paxa tá 
chayu. Notürü naxü̃pa nax chayuxü̃ rü 
chanaxwa̱xe i meama nüxna 
pecua̱xãchie rü Cori ya Tupana rü marü 
nayanguxẽxẽ ga guxü̃ma ga yema 
pemaxã nüxü̃ yaxuxü̃. Rü bai ga wüxi 
ga yema norü uneta ga nüxü̃ 
naxüpetüxü̃ ga tama yanguxẽẽxü̃. 
15-16 Notürü ngẽxgumarüxü̃ nax 
yanguxẽẽãxü̃ i guxü̃ma i ngẽma mexü̃ 
ga pemaxã inaxunetaxü̃, rü 
ngẽxgumarüxü̃ tá ta pexca̱x 
ínananguxẽxẽ i naguxü̃raü̃xü̃ i guxchaxü̃ 
i ngẽxguma tama aixcuma naga 
pexĩnüegu i ngẽma uneta ga pemaxã 
nüxü̃ yaxuxü̃. Rü ngẽxguma to i 
tupananetagu perüxĩnüegu rü naxca̱x 
pemaxẽgu, rü nüma ya Cori ya Tupana 
rü tá pemaxã nanu, rü paxaxüchi tá 
pexü̃ inayarüxoxẽxẽ nawa i nhaa naane 
i mexü̃ i nüma pexna naxãxü̃. Rü bai tá 
ya wüxíe ípeyaxüãchi —nhanagürü ga 
Yuchué. 
 
Yuchué rü duü̃xü̃güxü̃ naxucu̱xẽ rü 
nüxü̃ narümoxẽ 
 
24
  
1-2 Rü yexguma ga Yuchué rü 
Chiquéü̃gu 
nanangutaque̱xexẽxẽ ga guxü̃ma ga 
duü̃xü̃gü ga Iraéutanüxü̃gü, wüxigu 
namaxã ga yema wüxitücumüchigüarü 
ãẽ̱xgacügü ga yaxguã̱xgü, rü ãẽ̱xgacügü 
ga guxchaxü̃arü mexẽẽruxü̃, rü yema 
churaragüarü ãẽ̱xgacügü. Rü yéma 
Tupanape̱xewa nhanagürü: —Yimá tórü 
Tupana i yixema i Iraéutanüxü̃gü rü 
nhanagürü: “Nũxcüma ga nüma ga Terá 
rü nanegü ga Abraáũ rü Naó ga perü 
o̱xigü ixĩgücü, rü taxtü ga Eufrátecutügu 
naxãchiü̃gü. Rü yéma nixĩ ga togü ga 
tupanaxü̃ yacua̱xüü̃güxü̃. 3 Notürü ga 
chama ya Tupana rü yéma taxtü ga 
Eufrátecutüwa chanayaxu ga Abraáũ, rü 
Canaã́anegu chayaxũgüchigüxẽxẽ. Rü 
yéma nixĩ ga nane ga Isáqui nüxna 
chanamuxü̃ nax yemaacü yamuxü̃ca̱x ga 
nataagü. 4 Rü Isáquina chanamugü ga 
taxre ga nane ga Yacú rü Echaú. Rü 
Echaúna chanaxã ga naane ga 
máxpü̱xanexü̃ ga Cheígu ãégaxü̃. Notürü 
ga Yacú rü nanegü rü Eyítuanewa naxĩ. 
5 Rü yexguma ga chama ga Tupana rü 
Eyítuanewa chanamu ga Moiché rü 
Aróũ. Rü chanadai ga yema 
Eyítuanecüã̱xgü rü nhu̱xmata 
naxme̱xwa pexü̃ íchanguxü̃xẽxẽ. 6 Rü 
yexguma perü o̱xigü Eyítuanewa 
íchoxü̃gu rü nüma ga 
Eyítuanecüã̱xgüarü churaragü rü 
tümawe nangẽgü namaxã ga norü 
JOSUÉ 23 
,  
24 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
173 
cowarugü, rü naweü̃gü ga cowaru 
itúgüne, rü nhu̱xmata Már i 
Dauchiüxü̃wa nangugü. 7 Rü nüma ga 
perü o̱xigü rü cha̱u̱xca̱x nacagü, rü 
yemaca̱x ga naweama rü 
chanaxẽanexẽxẽ naxcha̱xwa ga 
Eyítuanecüã̱xgü. Rü yexgumarüxü̃ ta 
chanaxü nax már naétügu 
inhaxü̃chiüxü̃ca̱x ga yema 
Eyítuanecüã̱xgü nax yexma nayi̱xü̃ca̱x. 
Rü pematama nixĩ i nüxü̃ pedauxü̃ ga 
yema chaxüxü̃ ga yexguma. Rü 
nhu̱xũchi ga pemax ga Iraéutanüxü̃gü 
rü yema ínachianexü̃ ga taxúema 
íxãpataxü̃wa peyexmagü mucüma ga 
taunecü. 8 Rü yemawena nixĩ ga pexü̃ 
chichocuxẽẽxü̃ nawa ga yema naane ga 
Amuréutanüxü̃gü nawa yexmagüxü̃ ga 
natü ga Yurdáũarü tocutüwa. Rü nüma 
ga Amuréutanüxü̃gü rü pemaxã nügü 
nadai, notürü ga chama rü pexü̃ 
charüngü̃xẽẽ nax nüxü̃ 
perüporamaegüxü̃ca̱x rü pexme̱xẽgu 
nayi̱xü̃ca̱x. Rü yemaacü penayaxu ga 
yema naane. 9 Rü nüma ga Baráqui ga 
Chipú nane ga guma Moábianearü 
ãẽ̱xgacü rü pemaxã nügü nadai. Rü 
nüma ga Baráqui rü Baraáũ ga Beú 
naneca̱x nangema nax chixexü̃ pemaxã 
naxueguxü̃ca̱x. 10 Notürü ga chama ya 
perü Tupana rü nüxna chanachu̱xu ga 
Baraáũ nax chixexü̃ pemaxã 
naxueguxü̃ca̱x. Rü yemaacü peétüwa 
chachogü. 11 Rü yemawena ga pema rü 
pichoü̃ nawa ga yema natü ga Yurdáũ 
nhu̱xmata Yericóarü ĩanewa pengugü. 
Rü yema duü̃xü̃gü ga guma ĩanegu 
ãchiü̃güxü̃ rü pemaxã nügü nadai. Rü 
yexgumarüxü̃ ta ga yema duü̃xü̃gü ga 
Amuréutanüxü̃gü, rü Ferechéutanüxü̃gü, 
rü Canaã́tanüxü̃gü, rü Etéutanüxü̃gü, rü 
Yerguechéutanüxü̃gü, rü 
Ewéutanüxü̃gü, rü Yebuchéutanüxü̃gü 
rü pemaxã nügü nadai. Notürü ga 
chamax, rü pexü̃ charüngü̃xẽẽ nax nüxü̃ 
perüporamaegüxü̃ca̱x. 12 Rü tama pema 
nixĩ ga perü taragümaxã rü perü 
würagümaxã nüxü̃ perüporamaexü̃ ga 
yema taxre ga ãẽ̱xgacügü ga 
Amuréutanüxü̃güarü. Notürü chama 
nixĩ ga yéma chanamugüxü̃ ga máxegü 
nax namuü̃exü̃ca̱x rü yabuxmüxü̃ca̱x 
naxü̃pa nax yéma pengugüxü̃. 13 Rü 
chama rü marü pexna chanaxã ga 
naanegü ga tama pema pexüxü̃, rü 
ĩanegü ga tama pema pexügüne. Rü 
nhu̱xmax rü yimagu pexãchiü̃gü, rü 
penangõ̱xgü i úwagü rü oríwagü ga 
tama pema ipetogüxü̃”, nhanagürü ga 
Tupana. 14 Rü nüma ga Yuchué rü 
nhanagürü ta: —Guxü̃ma i ngẽma 
pemaxã nüxü̃ chixuxü̃ca̱x rü name nixĩ i 
mea Cori ya Tupanaga pexĩnüexü̃ rü 
noxrütama ngúchaü̃ pexüxü̃. Rü name 
nixĩ i nüxna pexĩgachixü̃ i ngẽma 
nũxcüma ga perü o̱xigüarü tupanagü ga 
taxtü ga Eufrátecutüwa rü Eyítuanewa 
nüxü̃ yacua̱xüü̃güxü̃. 15 Notürü 
ngẽxguma tama Cori ya Tupanawe 
perüxĩxchaü̃gux ¡rü nhu̱xmatama nüxü̃ 
pexu i ta̱xacürü tupanawe tá perüxĩxü̃, 
rüe̱xna ngẽma tupanagü ga nũxcüma ga 
perü o̱xigü nüxü̃ icua̱xüü̃güxü̃ ga taxtü 
ga Eufrátecutüwa, rüe̱xna ngẽma norü 
tupananetagü i Amuréutanüxü̃gü i nhaa 
naanegu ãchiü̃güxü̃! Notürü i chamax, 
rü chauxacügü rü Cori ya Tupanawe tá 
nixĩ i tarüxĩxü̃ —nhanagürü ga Yuchué. 
16 Rü yexguma ga nüma ga duü̃xü̃gü rü 
nhanagürügü: —Tagutáma nüxna 
JOSUÉ 24 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
174 
tixĩgachi ya tórü Cori ya Tupana, rü bai 
tá i nhuxgu togümare i tupanagüwe 
tarüxĩxü̃. 17 Yerü nüma nixĩ ya tórü Cori 
ya Tupana ga tüxü̃ ínanguxü̃xẽẽ̱xü̃ 
naxme̱xwa ga yema Eyítuanecüã̱xgü. Rü 
nüma nixĩ ga tape̱xewa naxüãxü̃ ga 
yema muxü̃ma ga mexü̃gü ga 
noxrütama poramaxã naxüxü̃. Rü nüma 
nixĩ ga tüxna nadauxü̃ rü tüxü̃ 
ínapoxü̃xü̃ nüxna ga tórü uanügü ga 
yexguma norü naanewa ichopetügu. 
18 Rü nüma ga Cori ya Tupana nixĩ ga 
tape̱xewa ínawoxü̃ãxü̃ ga 
Amuréutanüxü̃gü rü yema togü ga 
duü̃xü̃gütücumügü ga nhaa naanegu 
ãchiü̃güxü̃. Rü ngẽmaca̱x tá nawe 
tarüxĩ, erü nüma nixĩ i tórü Tupana 
yixĩxü̃ —nhanagürügü. 19 Notürü ga 
nüma ga Yuchué rü duü̃xü̃güxü̃ nangãxü̃ 
rü nhanagürü: —Pema rü taxũtáma 
pexü̃́ natauxcha nax Cori ya Tupanaarü 
ngúchaü̃ pexügüxü̃, erü nüma ya 
Tupana rü naxüüne rü poraãcü nüxü̃́ 
tachu̱xu. Rü taxũtáma pemaxã yaxna 
naxĩnü ega tama naga pexĩnüegu rü 
chixexü̃ pexügügu. 20 Rü ngẽxguma tá 
nüxna pexĩgachigu rü togü i 
tupanagüwe perüxĩxgu, rü nüma ya Cori 
ya Tupana rü tá pemaxã nanu rü tá 
pexü̃ napoxcue rü tá pexü̃ nayarüxoxẽxẽ 
woo mucüma ga taunecügu mea pexna 
nax nadauxü̃ —nhanagürü ga Yuchué. 
21 Rü nüma ga duü̃xü̃gü rü nanangãxü̃ rü 
nhanagürügü: —Toma rü tagutáma 
nüxna tixĩgachi ya Cori ya Tupana, rü 
aixcuma norü ngúchaü̃ tá taxügü 
—nhanagürügü. 22 Rü yexguma ga nüma 
ga Yuchué rü nhanagürü: —Nhu̱xma rü 
pematama nixĩ i nüxü̃ pexuxü̃ nax 
aixcuma tá norü ngúchaü̃ pexügüxü̃ ya 
Cori ya Tupana —nhanagürü. Rü nüma 
ga duü̃xü̃gü rü nanangãxü̃ rü 
nhanagürügü: —Ngẽmáacüx, tomatama 
nixĩ i nüxü̃ tixuxü̃ rü nagu tarüxĩnüexü̃ 
nax aixcuma Coriwe tarüxĩxü̃ 
—nhanagürügü. 23 Rü yexguma ga nüma 
ga Yuchué rü nhanagürü: —¡Ẽcü 
ípenawogü i ngẽma togü i 
tupananetachicüna̱xãgü i petanüwa 
ngẽxmagüxü̃, rü aixcuma naxca̱x 
pewoegu ya yimá Cori ya tórü Tupana 
ya yixema i Iraéutanüxü̃gü! 
—nhanagürü. 24 Rü nüma ga duü̃xü̃gü rü 
nanangãxü̃ rü nhanagürügü: —Toma rü 
aixcuma tórü Cori ya Tupanaarü 
ngúchaü̃ tá taxügü, rü ngẽma tomaxã 
nüxü̃ yaxuxü̃ rü tá tanaxü 
—nhanagürügü. 25 Rü yema ga 
ngunexü̃gutama rü Chiquéü̃arü ĩanewa, 
rü nüma ga Yuchué rü duü̃xü̃gümaxã 
wüxigu Tupanamaxã inaxügae nax 
guxü̃gutáma naga naxĩnüexü̃ca̱x. Rü 
nhu̱xũchi yema duü̃xü̃gümaxã nüxü̃ 
nixu ga Tupanaarü mugü rü norü 
ucu̱xẽgü. 26 Rü guxü̃ma ga yema mugü 
ga duü̃xü̃gümaxã nüxü̃ yaxugüxü̃, rü 
nanaxümatü nagu i Tupanaarü 
mugüpane. Rü yemawena ga Yuchué rü 
nanayaxu ga wüxi ga tacü ga nuta rü 
yema carabáyu ga Tupanapatacüwawa 
rüxüxü̃tüü̃gu nayaxǘ. 27 Rü guxü̃ma ga 
yema duü̃xü̃gümaxã nüxü̃ nixu rü 
nhanagürü: —Daa nutawa tá nixĩ i 
nüxna pecua̱xãchiexü̃ i guxü̃ma i ngẽma 
Cori ya Tupana pemaxã nüxü̃ ixuxü̃. Rü 
ngẽxgumarüxü̃ ta rü daatama nuta nixĩ 
ya cua̱xruxü̃ ixĩcü i ngẽxguma pema rü 
taxũtáma peyanguxẽẽ̱xgu i ngẽma 
Tupanamaxã nüxü̃ pexuxü̃ —nhanagürü 
ga Yuchué. 28 Rü yemawena ga nüma ga 
JOSUÉ 24 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
175 
Yuchué rü ínayamugü ga yema duü̃xü̃gü 
nax wüxichigü norü naaneca̱x 
nawoeguxü̃ca̱x. 
 
Yuchuéarü yuxchiga 
29 Rü yemawena rü noxre ga 
ngunexü̃gu namaxü̃ ga Yuchué ga 
Núu nane ga Tupanaarü duü̃. Rü 
nayu ga yexguma 110 ga taunecü 
nüxü̃́ yexmagu. 30 Rü norü 
naanegutama nayata̱xgü ga 
Tima-Chéraarü ĩanewa. Rü yima ĩane 
rü Efraĩ́arü naanearü 
máxpü̱xanexü̃wa nangexma rü 
Gaáxarü ma̱xpǘnearü nórchiwa naxü. 
31 Rü yexguma Yuchué maxü̱̃xgu rü 
nüma ga yema Iraéutanüxü̃gü rü mea 
Cori ya Tupanaga naxĩnüe. Rü woo 
ga Yuchuéwena rü mea naga naxĩnüe 
ga yexguma tauta nayueyane ga 
yema Iraéutanüxü̃güarü yaxguã̱xgü 
ga nüxü̃ icuáxü̃ ga guxü̃ma ga yema 
Cori ya Tupana nũxcüma naxca̱x üxü̃. 
……  
JOSUÉ 24 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
176 
…… 
 
Nayu ga Yuchué 
 
2
  
6 Rü yexguma Yuchué íyamugügu ga 
yema Iraéutanüxü̃gü, rü wüxichigü 
ga natücumü rü ínixĩ nax nayauxgüãxü̃ca̱x 
ga yema norü naane ga nüxna üxü̃. 7 Rü 
yexguma Yuchué maxü̱̃xgu rü nüma ga 
yema Iraéutanüxü̃gü rü mea Tupanaga 
naxĩnüe rü naxca̱x namaxẽ. Rü woo ga 
Yuchuéwena rü mea naga naxĩnüe ga 
yexguma tauta nayueyane ga yema 
Iraéutanüxü̃güarü yaxguã̱xgü ga nüxü̃ 
daugüxü̃ ga yema taxü̃ ga mexü̃gü ga Cori 
ya Tupana naxca̱x üxü̃. 8 Notürü nüma ga 
Yuchué rü nayu ga yexguma 110 ga 
taunecü nüxü̃́ yexmagu. 9 Rü norü 
naanegutama nayata̱xgü ga 
Tináchi-Chérearü ĩanewa ga Gaáxarü 
ma̱xpǘnearü nórchiwa üxü̃ ga Efraĩ́arü 
naane ga máxpü̱xanexü̃wa. 10 Rü 
yexgumarüxü̃ ta nayue ga yema 
Iraéutanüxü̃gü ga Yuchué maxü̱̃xgu 
maxẽxü̃. Rü yemaacü ga yema wixweama 
buexü̃ rü tama Cori ya Tupanaxü̃ 
nacua̱xgü rü tama nagu narüxĩnüe ga 
yema mexü̃gü ga Iraéutanüxü̃güca̱x 
naxüxü̃. 
 
Iraéutanüxü̃gü rü Cori ya Tupanaxü̃ 
narüngümae 
11 Rü nüma ga Iraéutanüxü̃gü rü 
Tupanape̱xewa chixexü̃ naxügü, yerü 
inanaxügüe ga Baáchicüna̱xãxü̃ nax 
yacua̱xüü̃güxü̃. 12 Rü yema duü̃xü̃gü rü 
norü o̱xigüarü Tupana ga Eyítuanewa 
tüxü̃ ínguxü̃xẽẽcüxü̃ ínata̱xgü nax yema 
duü̃xü̃gü ga norü ngaicamagu pegüxü̃arü 
tupanagüxü̃ yacua̱xüü̃güxü̃ca̱x. Rü 
yemaacü Cori ya Tupanaxü̃ nanuxẽẽgü. 
13 Rü yema duü̃xü̃gü ga Iraéutanüxü̃gü rü 
Cori ya Tupanana nixĩgachi nax yema 
togü ga duü̃xü̃güarü tupananetagü ga 
Baá rü Atarúchichicüna̱xãgüxü̃ 
yacua̱xüü̃güxü̃ca̱x. 14 Rü yemaca̱x ga 
nüma ga Cori ya Tupana rü poraãcü 
yema Iraéutanüxü̃gümaxã nanu rü nüxna 
nixũ nax yema ingĩ́ta̱a̱xgüxü̃ rü norü 
yemaxü̃güca̱x nangĩ̱xgüxü̃ca̱x, rü yema 
norü uanügü ga norü ngaicamagu 
pegüxü̃ rü guxü̃guma nüxü̃ 
naporamaegüxü̃ca̱x. Rü nüma ga 
Iraéutanüxü̃gü rü taxucürüwama nügü 
ínapoxü̃gü. 15-16 Rü yexguma norü 
uanümaxã nügü yadaixchaü̃xgu ga 
Iraéutanüxü̃gü, rü nüma ga Cori ya 
 
JUÍZES 
 
(Ãẽ̱xgacügü i guxchaxü̃güarü mexẽẽruü̃gü) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
177 
Tupana rü tama nüxü̃ narüngü̃xẽẽ, rü 
yemaca̱x chixri nüxü̃́ ínanguxuchi yema 
nümatama ga Cori namaxã 
naxueguxü̃rüxü̃. Notürü woo yema 
Iraéutanüxü̃güca̱x ínananguxẽxẽ ga 
guxchaxü̃gü, notürü yemaétüwa rü nüma 
ga Tupana rü Iraéutanüxü̃gütanüwa 
nanangucuxẽxẽ ga ãẽ̱xgacügü nax yema 
ínapoxü̃güxü̃ca̱x norü uanügüna. 
17 Notürü nümagü ga Iraéutanüxü̃gü rü 
tama yema ãẽ̱xgacügüga naxĩnüe. Rü 
yexgumarüxü̃ ta tama Cori ya Tupanaga 
naxĩnüe, yerü togümare ga tupanagüxü̃ 
nicua̱xüxü̃gü. Rü woo nũxcüma ga 
guxema norü o̱xigü rü Tupanaarü 
mugüga taxĩnüe, notürü ga nümagü rü 
tama norü o̱xigücümagu naxĩxchaü̃. 18 Rü 
yexguma Cori ya Tupana naporaxẽẽ̱xgu 
ga guma Iraéutanüxü̃güarü ãẽ̱xgacü, rü 
nüma ga ãẽ̱xgacü rü norü duü̃xü̃güxü̃ 
narüngü̃xẽẽ, rü tüxü̃ ínanguxü̃xẽxẽ 
naxme̱xwa ga yema tümaarü uanügü. 
Yerü nüma ga Tupana rü yexguma tüxü̃ 
naxĩnügu ga nax taxauxexü̃ nagagu ga 
yema nax tapoxcuexü̃, rü nüxü̃́ 
tangechaü̃tümüxü̃gü. 19 Notürü yexguma 
nayu̱xgu ga guma norü ãẽ̱xgacü, rü 
nümagü ga Iraéutanüxü̃gü rü wena 
chixexü̃ca̱x nawoegu rü nanatügüarü 
yexera chixexü̃ naxügü rü togümare ga 
tupananetagüxü̃ nicua̱xüxü̃gü. Rü tama 
nüxü̃ narüxoechaü̃ ga yema chixexü̃ nax 
naxügüxü̃, rü tama ínanata̱xgüchaü̃ ga 
nacüma ga chixexü̃. 
…… 
 
Débora rü Bará rü Chícheraxü̃ 
narüporamaegü 
 
4
  
1 Rü yexguma Iraéuanecüã̱xgüarü 
ãẽ̱xgacü ga Eúyi yu̱xguwena, rü 
nüma ga Iraéuanecüã̱xgü rü wenaxarü 
Cori ya Tupanape̱xewa chixexü̃ naxügü. 
2 Rü yemaca̱x ga nüma ga Cori ya 
Tupana rü Iraéuanecüã̱xgüxü̃ wüxi ga 
Canaã́tanüxü̃ ga ãẽ̱xgacü ga Yabíũgu 
ãégaxü̃me̱xẽwa nanayexmagüxẽxẽ. Rü 
nüma ga Yabíũ rü ĩane ga Achúarü 
ãẽ̱xgacü nixĩ. Rü yema norü 
churaragüarü ãẽ̱xgacü rü Chícheragu 
naxãéga. Rü nüma ga Chíchera rü 
Aroché-Goíü̃gu nixĩ ga naxãchiü̃xü̃. 3 Rü 
nüma ga Yabíũ rü nüxü̃́ nayexma ga 
900 ga nawexü̃ ga férunaxca̱x ga 
daixwa mexü̃ne ga cowaru itúgüne. Rü 
20 ga taunecü poraãcü 
Iraéuanecüã̱xgüchi naxai rü chixri 
namaxã inacua̱x. Rü yemaca̱x ga yema 
Iraéuanecüã̱xgü rü düxwa Cori ya 
Tupanaarü ngü̃xẽẽca̱x ínacagüe. 4 Rü 
yema ngunexü̃gügu rü wüxi i nge ga 
Déboragu ãégacü iyixĩ ga 
Iraéuanecüã̱xgümaxã icua̱xcü. Rü ngĩma 
rü Tupanaarü orearü uruxü̃ iyixĩ rü 
Lapidóx naxma̱x iyixĩ ga ngĩma. 5 Rü 
ngĩma ga Débora rü wüxi ga cucutüü̃wa 
irütooxü̃, rü yemaca̱x ga yema cucu rü 
Déboraarü cucu nixĩ ga naéga. Rü yema 
cucu rü Efraĩ́anearü ma̱xpǘneanewa 
nayexma ga Ramá rü Betéuarü 
ngãxü̃wa. Rü yéma nixĩ ga ngĩxca̱x 
naxĩĩĩxü̃ ga Iraéuanecüã̱xgü nax norü 
guxchaxü̃gü namexẽẽgüxü̃ca̱x. 6 Rü wüxi 
ga ngunexü̃ ga Débora rü naxca̱x 
ingema ga wüxi ga yatü ga Barágu 
ãégacü ga Abinuáü̃ nane ixĩcü. Rü nüma 
ga Bará rü naxãchiü̃ nagu ga wüxi ga 
ĩane ga Chedégu ãégane ga 
Nataríanewa yexmane. Rü ngĩgürügü 
nüxü̃: —Cori ya tórü Tupana rü cuxü̃ 
namu rü nhanagürü cuxü̃: “¡Rü 
JUÍZES 2 
,   
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
178 
Natarítanüxü̃wa rü Yeburóũtanüxü̃wa 
nade i 10,000 i yatügü, rü yima 
ma̱xpǘne ya Tabúgu nangutaque̱xexẽxẽ! 
7 Rü chama rü tá nüxna chaxĩnü i 
Chíchera ya Yabíũarü churaragüarü 
ãẽ̱xgacü nax Chichóü̃arü ngatexü̃wa 
naxũxü̃ca̱x nax ngẽmaãcü norü 
churaragümaxã rü nawexü̃gü ya cowaru 
itúgünemaxã cuxca̱x nax 
íyaxüãchixü̃ca̱x. Notürü i chama ya Cori 
ya Tupana rü tá cuxü̃́ chanatauxchaxẽxẽ 
nax cunadaixü̃ca̱x”, nhanagürü cuxü̃ ya 
Tupana —ngĩgürügü. 8 Rü nüma ga Bará 
inanangãxü̃ga rü nhanagürü ngĩxü̃: 
—Ngẽ́ma tá chaxũ ega cuma rü ta 
ngẽ́ma cuxũxgu. Notürü ngẽxguma 
tama ngẽ́ma cuxũxgu i cumax, rü 
taxũtáma ngẽ́ma chaxũ —nhanagürü 
ngĩxü̃. 9 Rü yexguma ga ngĩma ga 
Débora rü inangãxü̃ga rü ngĩgürügü: 
—Marü name rü cuxü̃ tá íchixümücü. 
Notürü ngẽma nax Chícheraxü̃ nax 
quimáxü̃ rü taxũtáma cuma nixĩ erü ya 
Tupana rü wüxi i ngexü̃me̱xẽgu tá nixĩ 
nax naxüãxü̃ nax yamáaxü̃ca̱x 
—ngĩgürügü. Rü yexguma ga ngĩma ga 
Débora rü Baráxü̃ íyaxümücü ga ĩane ga 
Quedéwa. 10 Rü yexguma Quedéwa 
nangugügu, rü nüma ga Bará rü naxca̱x 
nangema ga Yeburóũtanüxü̃gü rü 
Natarítanüxü̃gü ga yatügü nax 
churarawa naxĩxü̃ca̱x. Rü yemaacü 
nanangutaque̱xexẽxẽ ga 10,000 ga 
yatügü. Rü Débora rü íiyaxümücü. 11 Rü 
Quedéarü ngaicamagu ga Chanaíü̃arü 
carabáyutüü̃gu naxãchiü̃ ga Ebéu ga 
wüxi ga Quenéutanüxü̃ ga natanüxü̃na 
ixũgachixü̃ rü nüxica tóxmagu ãchiü̃xü̃. 
Rü nüma ga Ebéu rü guma Moichéna̱xtü 
ga Obátanüxü̃ nixĩ. 12-13 Rü yexguma 
Chíchera nüxü̃ cua̱xgu ga Bará rü 
ma̱xpǘne ga Tabúwa nax naxũxü̃, rü 
nüma ga Chíchera rü 
nanangutaque̱xexẽxẽ ga guxü̃ma ga 
norü churaragü rü guma 900 ga nawexü̃ 
ga férunaxca̱x ga cowaru itúgüne. Rü 
yemagümaxã Aroché-Goíü̃wa inaxũãchi 
rü nhu̱xmata ngatexü̃ ga Chichóü̃wa 
nangugü. 14 Rü yexguma ga ngĩma ga 
Débora rü Baráxü̃ ngĩgürügü: 
—Nhu̱xmawaxi nixĩ namexü̃ nax 
Chícheraca̱x quixũxü̃, erü nüma ya Cori 
ya Tupana rü curü churaragüpe̱xegu tá 
nixũ, rü tá cuxü̃́ nanatauxchaxẽxẽ nax 
Chícheraxü̃ curüporamaexü̃ 
—ngĩgürügü. Rü nüma ga Bará rü guma 
ma̱xpǘne ga Tabúwa nayarüxüe namaxã 
ga yema 10,000 ga norü churaragü. 
15 Rü yexguma ga nüma ga Cori ya 
Tupana rü yema Chícheraarü churaragü 
ga ixĩmarexü̃gütanüwa, rü yema 
churaragü ga ixãwexü̃xü̃tanüwa, rü 
ínananguxẽxẽ ga muü̃ ga yexguma 
Barámaxã nügü nadaixgu. Rü 
nümatama ga Chíchera rü nawexü̃wa 
ínaxüe, rü yemaacü ninha. 16 Rü 
yexgumayane ga nüma ga Bará rü yema 
Chícheraarü churaragüwe rü yema 
churaragü ga ixãwexü̃xü̃we nangẽ 
nhu̱xmata Aroché-Goíü̃wa nangu. Rü 
yema ngunexü̃gu rü taxuxü̃ma ga 
Chícheraarü churaragü ínayaxü. Rü 
guxü̃ma nayue. 17 Rü yexgumayane ga 
nüma ga Chíchera rü Yaéu ga Ebéu 
naxma̱xchiü̃ca̱x ninha, yerü nüma ga 
Ebéu ga Quenéutanüxü̃ rü Achúarü 
ãẽ̱xgacü ga Yabíũmaxã namecüma rü 
nügü narüngü̃xẽẽgü. 18 Rü ngĩma ga 
Yaéu rü Chícheraca̱x iyagó, rü 
ngĩgürügü nüxü̃: —¡Nuxã chauchiü̃gu 
JUÍZES 4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
179 
nangaxi, Pa Corix, rü taxuca̱xma 
cumuü̃! Erü tá cuxna tadaugü 
—ngĩgürügü. Rü nüma ga Chíchera rü 
ngĩchiü̃gu nangaxi. Rü yexma wüxi ga 
dü̱xruü̃maxã iyadüxü. 19 Rü nüma ga 
Chíchera rü nhanagürü ngĩxü̃: —¡Íxraxü̃ 
i dexá choxna naxã, erü 
chita̱xawaxüchi! —nhanagürü. Rü 
yexguma ga ngĩma ya Yaéu rü léchi 
nüxna ixã. Rü wenaxarü iyadüxü. 20 Rü 
nüma ga Chíchera rü nhanagürü ngĩxü̃: 
—¡Ĩã̱xgu rüxã̱ũ̱x! Rü ngẽxguma duü̃xü̃ 
ngẽ́ma ne ũxgu, rü cuxna nacaxgu rü: 
“¡Nataxuma nixĩ i ta̱xacü”, nhacuxü̃ tá 
nüxü̃! —nhanagürü. 21 Notürü nüma ga 
Chíchera rü poraãcü nipa rü yemaca̱x 
napexechi. Rü yexgumayane ga ngĩma 
ga Yaéu rü inayaxu ga wüxi ga poruxü̃ 
rü wüxi ga nai ga ãmaguxü̃ ga 
ngĩpatacuna nagu nga̱xü̃. Rü bexma 
Chíchera íyexmaxü̃wa ixũ. Rü naerugu 
inacaxü rü yema poruü̃maxã yéma 
iyapocuchi nhu̱xmata yatopetüxeru rü 
nhaxtüanewa nangu. Rü yemaacü nayu 
ga Chíchera. 22 Rü yexguma Bará yéma 
nguxgu ga Chícheraca̱x nax nadauxü̃, rü 
ngĩma ga Yaéu rü ngĩchiü̃wa iyagó ga 
Baráxü̃ nax nayaxuxü̃ca̱x. Rü ngĩgürügü 
nüxü̃: —¡Nua naxũ nax cuxü̃ 
chanawéxü̃ca̱x i ngẽma naxca̱x cudauxü̃! 
—ngĩgürügü. Rü nüma ga Bará rü 
ngĩchiü̃gu naxücu. Rü yexma 
Chícheraxü̃ nayangau ga yexma üxü̃ ga 
nhaxtüanewa ipotüeruxü̃ namaxã ga 
yema nai ga ãmaguxü̃. 23 Rü yemaacü ga 
yema ngunexü̃gu rü Cori ya Tupana 
nüxü̃ narüngü̃xẽẽ ga Iraéuanecüã̱xgü 
nax Canaã́tanüxü̃arü ãẽ̱xgacü ga 
Yabíũxü̃ naporamaegüxü̃ca̱x. 24 Rü 
yexgumacürüwa ga Iraéuanecüã̱xgü rü 
yexeraãcü ãẽ̱xgacü ga Yabíũxü̃ 
narüporamaetanü rü nhu̱xmata 
yama̱xgüã rü nadaiã ga guxü̃ma ga norü 
duü̃xü̃gü. 
…… 
 
Tupana rü Yideã́ũca̱x naca 
 
6
  
1 Notürü nüma ga Iraéuanecüã̱xgü 
rü wena Cori ya Tupanape̱xewa 
chixexü̃ naxügü, rü yemaca̱x ga nüma ya 
Tupana rü 7 ga taunecü 
Iraéuanecüã̱xgüxü̃ rü 
Miyiã́ũanecüã̱xgüme̱xẽwa 
nayexmagüxẽxẽ. 2 Rü nüma ga 
Miyiã́ũanecüã̱xgü rü niyexeragutanü nax 
chixri Iraéuanecüã̱xgümaxã inacua̱xgüxü̃. 
Rü yemaca̱x ga yema Iraéuanecüã̱xgü rü 
Miyiã́ũanecüã̱xü̃ namuü̃e, rü ma̱xpǘnegü 
ga guxchaxãcü nawa inguxü̃nearü 
ãxmaxü̃gu nicu̱xgü. 3 Rü yexguma 
Iraéuanecüã̱xgü toegügu, rü nüma ga 
Miyiã́ũanecüã̱xgü rü Amaréchitanüxü̃gü 
rü yema duü̃xü̃gü ga léstewa ne ĩxü̃, rü 
naxca̱x ínayaxüãchixü̃. 4 Rü 
Iraéuanecüã̱xgüarü naanewa nangugü rü 
guxü̃ma ga tümanetügügu nidaugü rü 
tümaxü̃nagü nanadai nhu̱xmata 
Gáchaarü naanewa nangu. Rü taxuxü̃ma 
ga Iraéuanecüã̱xgüarü ngõ̱xruxü̃ 
ínayaxügüxẽxẽ, rü bai ga carnérugü, rü 
bai ga wocagü, rü bai ga búrugü ga 
íyaxügüxü̃. 5 Rü yema duü̃xü̃gü rü 
muxũchixü̃ ga norü camérugümaxã 
ínangugü, nhama munügü i nanetüarü 
chixexẽẽwa ĩxü̃rüxü̃. Rü yexma nachocu 
namaxã ga norü wocagü, rü napatagü ga 
naxcha̱xmünaxca̱x. Rü guxü̃ma ga yema 
Iraéuanewa yexmaxü̃ ga nanetügü rü 
nanagu̱xẽxẽ. 6 Rü yemaacü ga yema 
Miyiã́ũanecüã̱xgügagu rü 
JUÍZES 4 
,   
6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
180 
Iraéuanecüã̱xgü rü taxü̃ ga guxchaxü̃wa 
nayexmagü. Rü düxwa Cori ya 
Tupanaarü ngü̃xẽẽca̱x ínacagü. 7-8 Rü 
yexguma Iraéuanecüã̱xgü rü Cori ya 
Tupanaarü ngü̃xẽẽca̱x ínacagügu nax 
Miyiã́ũanecüã̱xgüme̱xẽwa 
ínanguxü̃xü̃ca̱x, rü nüma ga norü Tupana 
rü yéma nanamu ga wüxi ga norü orearü 
uruxü̃ ga nhaxü̃: —Nhanagürü ya Cori ya 
Tupana: “Chama nixĩ ga Eyítuanewa 
pexü̃ íchagaxü̃xü̃ ga ngextá norü 
puracütanüxü̃xü̃ pexü̃ íyaxĩgüxẽexü̃wa. 
9 Rü yema Eyítuanecüã̱xme̱xẽwa nax 
pexü̃ íchanguxü̃xẽẽ̱xü̃rüxü̃, rü pexü̃ 
íchanguxü̃xẽxẽ naxme̱xwa ga yema togü 
ga perü uanügü ga pexü̃ daixchaü̃xü̃. Rü 
pepe̱xewa íchanawoxü̃ ga yema 
duü̃xü̃gü, rü pexna chanaxã ga norü 
naane. 10 Rü pemaxã nüxü̃ chixu nax 
chama yixĩxü̃ ya perü Cori ya Tupana 
chixĩxü̃, rü ngẽmaca̱x taxuca̱xma norü 
tupanagüxü̃ pemuü̃e i ngẽma 
Amuréutanüxü̃gü i nhu̱xmax perü 
ngaicamagu ãchiü̃güxü̃. Notürü ga pema 
rü tama chauga pexĩnüe” —nhanagürü. 
11 Rü wüxi ga ngunexü̃gu rü Tupanaarü 
orearü ngeruxü̃ i dauxü̃cüã̱x rü yéma 
nangu rü gumá carabáyu ga Ófarawa 
yexmanetüü̃wa narüto. Rü gumá 
carabáyu rü Yoábe ga Abiechétanüxü̃arü 
nixĩ. Rü nüma ga Yideã́ũ ga Yoábe nane 
rü cúãcüma trígu ínabugüte̱xe nawa ga 
yema nachica ga úwa íyapumügüxü̃wa 
nax wíũ naxügüxü̃ca̱x. Rü yéma 
napuracü nax yemaacü taxucürüwa 
Miyiã́ũanecüã̱xgü nüxü̃ daugüxü̃ca̱x. 
12 Rü nüma ga Tupanaarü orearü ngeruxü̃ 
i dauxü̃cüã̱x rü Yideã́ũca̱x nango̱x rü 
nhanagürü nüxü̃: —Cori ya Tupana rü 
cuxü̃tawa nangexma, Pa Yatü ya Poracü 
rü Tama Muü̃wa̱xecüx —nhanagürü. 
13 Rü nüma ga Yideã́ũ rü nanangãxü̃ga rü 
nhanagürü: —¡Choxü̃ nangechaxü̃, Pa 
Corix! Rü ngẽxguma chi Cori ya Tupana 
toxü̃tawa ngẽxmagu ¿tü̱xcüü̃ toxü̃ 
nangupetü i nhaa guxchaxü̃gü i nhu̱xmax 
ngẽxmaxü̃? ¿Rü ngexü̃ nixĩ i ngẽma norü 
pora ga namaxã naxüxü̃ ga yema mexü̃gü 
ga taxü̃gü ga torü o̱xigü nüxü̃ 
ixugüchigagüxü̃ ga yexguma Eyítuanewa 
tüxü̃ ínanguxü̃xẽẽgu? Rü nüma ya Cori 
rü toxna nixũgachi i nhu̱xmax, rü 
Miyiã́ũcüã̱xgüna toxü̃ namugü 
—nhanagürü. 14 Rü nüma ga Cori ya 
Tupana rü Yideã́ũxü̃ nadawenü rü 
nhanagürü: —Chama tá cuxü̃ 
chaporaxẽxẽ. ¡Rü ngẽ́ma naxũ rü 
Miyiã́ũanecüã̱xme̱xẽwa ínanguxü̃xẽxẽ i 
ngẽma Iraéuanecüã̱xgü! Rü chama nixĩ i 
ngẽ́ma cuxü̃ chamuxü̃ —nhanagürü. 
15 Notürü ga Yideã́ũ rü wena Cori ya 
Tupanaxü̃ nangãxü̃ga rü nhanagürü: 
—¡Nhu̱xmarica choxü̃ nangechaxü̃, Pa 
Corix! ¿Notürü nhuxãcü tá 
íchananguxü̃xẽxẽ i Iraéuanecüã̱xgü? Erü 
guxü̃ma i Manachétücumüwa rü 
chautanüxü̃gü rü guxü̃ma i ngẽma 
togüarü nhaxtümaewa taxügü i torü 
ngẽmaxü̃güwa. Rü chama rü guxü̃ma i 
chautanüxü̃güarü yexera taxuwama 
chame —nhanagürü. 16 Rü nüma ga Cori 
ya Tupana rü nanangãxü̃ga rü 
nhanagürü: —Chama i Tupana rü 
cuxü̃tawa tá changexma. Rü 
tauxchaãcüma tá cunadai i ngẽma 
Miyiã́ũanecüã̱xgüarü churaragü 
—nhanagürü. 
…… 
25 Rü yematama chütaxü̃gu rü Cori ya 
Tupana rü Yideã́ũxü̃ nhanagürü: 
JUÍZES 6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
181 
—Chanaxwa̱xe i cuyayaxu i wüxi i 
cunatüarü woca i yatüxü̃ rü ngẽma to i 
woca i yatüxü̃ i 7 ya taunecü nüxü̃́ 
ngẽxmaxü̃. ¡Rü ngẽma taxre i 
wocamaxã yatúxuchi rü nagu napogü i 
ngẽma Baáarü ãmarearü guchicaxü̃ i 
cunatü nawa Baáca̱x yaguxü̃ i ãmaregü! 
¡Rü ngẽxgumarüxü̃ ta natúxuchi rü 
yawa̱xẽxẽ i ngẽma tupananeta i 
Achérachicüna̱xã i nainaxca̱x i ngẽma 
Baáarü ãmarearü guchicaxü̃tawa 
ngẽxmaxü̃! 26 Rü nhu̱xũchi chanaxwa̱xe i 
yima ma̱xpǘnetape̱xegu cha̱u̱xca̱x 
cunaxü i wüxi i ãmarearü guchicaxü̃. 
¡Rü ngẽmawena rü yama̱x i ngẽma woca 
i 7 ya taunecü nüxü̃́ ngẽxmaxü̃ rü 
cha̱u̱xca̱x yagu! ¡Rü ngẽma 
tupananetachicüna̱xã i cutúxü̃xü̃maxã 
naxüxǘxü̃! —nhanagürü ga Tupana. 
27 Rü yexguma ga Yideã́ũ rü gume̱e̱xpü̱x 
ga norü duü̃xü̃ca̱x naca, rü nanaxü ga 
guxü̃ma ga yema Cori ya Tupana 
namaxã nüxü̃ ixuxü̃. Notürü chütacü 
nanaxü yerü nanatütanüxü̃xü̃ namuü̃, rü 
nüxü̃ namuü̃ ga yema duü̃xü̃gü ga guma 
ĩanecüã̱x ixĩgüxü̃. 28 Moxü̃ãcü ga 
pa̱xmama ga yexguma duü̃xü̃gü 
írüdagügu, rü nüxü̃ inayangaugü ga 
yema Baáarü ãmarearü guchicaxü̃ ga 
yexma nhaxtüanegu poü̃güxü̃ rü 
yexgumarüxü̃ ta ga yema 
Achérachicüna̱xã ga yéma yexmaxü̃ rü 
nax yawáxü̃. Rü nhu̱xũchi yema 
nachicawa nayexma ga wüxi ga 
yexwaca̱xü̃xü̃ ga ãmarearü guchicaxü̃, 
rü yemaétüwa nigu ga wüxi ga woca ga 
yatüxü̃. 29 Rü nügüna nacagüe rü 
nhanagürügü: —¿Texé tixĩ ya yíxema 
ngexü̃ wagüxe? —nhanagürügü. Rü 
yexguma muxũguma yadaugüetanügu, 
rü íyacagüetanüguwena, rü nüxü̃ 
nacua̱xgü ga Yideã́ũ ga Yoábe nane nax 
yixĩxü̃. Rü Yoábexü̃tawa naxĩ rü 
nhanagürügü nüxü̃: 30 —¡Ínamuxũchi ya 
cune erü tá tayama̱x! Erü nhaxtügu 
nanatáe i ngẽma Baáarü ãmarearü 
guchicaxü̃ rü nhu̱xũchi nayawa̱xẽxẽ i 
torü tupana i Achérachicüna̱xã 
—nhanagürügü. 31 Notürü nüma ga 
Yoábe rü yema duü̃xü̃güxü̃ nangãxü̃ga 
rü nhanagürü: —¿Ẽ̱xna pema rü tá 
ípenapoxü̃ i Baá rü naxca̱x tá pegü 
pedai? Rü naxü̃pa nax yangunexü̃ rü 
name nixĩ nax tayuxü̃ i yíxema Baáxü̃ 
ípoxü̃xe. Rü ngẽxguma chi aixcuma 
tupana yixĩxgu i Baá ¡rü nügütama 
ínapoxü̃ rü tüxü̃ yamá ya yíxema nagu 
pogüxe i ngẽma nachica i nawa naxca̱x 
ítanaguxü̃ i ãmaregü! —nhanagürü. 
…… 
33 Rü yexguma ga nüma ga 
Miyiã́ũanecüã̱xgü rü Amaréchitanüxü̃gü 
rü yema duü̃xü̃gü ga léstewaama ne ĩxü̃, 
rü wüxiwa naxĩ. Rü natü ga Yurdáũ 
nichoü̃ rü ngatexü̃ ga Yerégu nayapegü. 
34 Notürü ga Cori ya Tupanaãxẽ i Üünexü̃ 
rü Yideã́ũmaxã inacua̱x. Rü nüma ga 
Yideã́ũ rü carnéruchatacu̱xregu nicue 
nax yemaacü naxü̃tawa naxĩxü̃ca̱x ga 
Abiechétanüxü̃ nax íyaxümücügüãxü̃ca̱x. 
35 Rü nhu̱xmachi duü̃xü̃güxü̃ namu nax 
Manachétücumüca̱x yacagüexü̃ca̱x nax 
nüxü̃ nangü̃xẽẽgüxü̃ca̱x. Rü 
yexgumarüxü̃ ta duü̃xü̃güxü̃ namu nax 
Achétücumü rü Yeburóũtücumü rü 
Natarítücumüca̱x yacagüexü̃ca̱x. Rü 
nümagü rü yéma naxĩ rü yexma 
naxĩtaque̱xe. 36 Rü Yideã́ũ rü Tupanana 
naca rü nhanagürü: —¿Ta̱xacüwa tá 
nüxü̃ chacua̱x nax aixcuma choxü̃ 
JUÍZES 6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
182 
curüngü̃xẽẽxü̃ nax Iraéuanecüã̱xgüxü̃ 
íchanguxü̃xẽẽ̱xü̃, yema cuma chamaxã 
nüxü̃ quixuxü̃rüxü̃? 37 Rü dücax, rü 
ngẽma nachica i trígu nawa púxü̃gu tá 
chanacha̱xa i wüxi i carnérucha̱xmüxü̃ i 
ãã̱xmüxü̃. Rü ngẽxguma moxü̃ pa̱xmama 
cherenamaxã yawaixgu i ngẽma 
carnérucha̱xmüxü̃, notürü waixümü rü 
napaanegu i nacüwawa rü ngẽmawa tá 
nüxü̃ chacua̱x nax aixcuma tá choxü̃ 
curüngü̃xẽẽxü̃ nax Iraéuanecüã̱güxü̃ 
íchanguxü̃xẽẽ̱xü̃, yema cumatama 
chamaxã nüxü̃ quixuxü̃rüxü̃ 
—nhanagürü. 38 Rü yemaacüxüchi ningu. 
Rü yexguma pa̱xmama ínadaxgu ga 
Yideã́ũ, rü ínanaxãũx ga yema 
naxcha̱xmüxü̃ ga ãã̱xmüxü̃ rü wüxi ga 
ngáxweãcu yema nanama̱i̱x ga dexá ga 
cherenawa ne ũxü̃. 39 Notürü ga Yideã́ũ 
rü Tupanaxü̃ nhanagürüama: 
—¡Taxũtáma chamaxã cunu nax wena 
cuxü̃ chaca̱a̱xü̃xü̃! Notürü nhu̱xmarica 
chanaxwa̱xe i to i cua̱xruxü̃. Rü 
nhu̱xmax rü chanaxwa̱xe i ngẽma 
carnérucha̱xmüxü̃ rü tá cunapaxẽxẽmare 
notürü i nacüwawa rü cherenamaxã tá 
cunawaianexẽxẽ —nhanagürü. 40 Rü 
yema ga chütaxü̃gu rü Tupana rü yema 
Yideã́ũ naxca̱x íca̱xaxü̃ãcü nanaxü. Rü 
moxü̃ãcü pa̱xmama rü yema 
carnérucha̱xmüxü̃ rü napamare, notürü 
ga nacüwawa rü cherenamaxã 
nawaiane. 
 
Yideã́ũ nayadexechi ga 
 
300 ga yatügü 
 
7
  
1 Rü Yideã́ũ i nhu̱xmax Yerubaágu 
naxüégagüãcü rü wüxigu namaxã 
ga guxü̃ma ga yema duü̃xü̃gü ga 
naxü̃tawa yexmagüxü̃ rü ngunetüxü̃ 
ínarüdagü. Rü inaxĩãchi, rü burawe ga 
Aróyiwa yexmacüxü̃tagu nayapegü. Rü 
yema nachica ga yema 
Miyiã́ũanecüã̱xgü nagu pegüxü̃ rü 
Yideã́ũarü duü̃xü̃gü íyapegüxü̃arü 
nórchiwaama nayexma ga ma̱xpǘne ga 
Moréarü tuãchiwa. 2 Rü Tupana rü 
Yideã́ũmaxã nidexa rü nhanagürü: 
—Ngẽma duü̃xü̃gü i nua cugagüxü̃ rü 
namuxũchi. Rü taxucürüwa guxü̃ i 
ngẽma duü̃xü̃gü Miyiã́ũanecüã̱xgümaxã 
pegü pedai, erü nüma i ngẽma duü̃xü̃gü 
rü tá nagu narüxĩnüe nax noxrütama 
poramaxã nügü ínanguxü̃xẽẽ̱xü̃ 
Miyiã́ũanecüã̱xgüme̱xẽwa. 3 ¡Rü 
ngẽmaca̱x namaxã nüxü̃ ixu i ngẽma 
duü̃xü̃gü rü texé ya muü̃xe rü 
tümachiü̃ca̱x tawoegu! —nhanagürü ga 
Tupana. Rü yexguma nüma ga Yideã́ũ 
rü yema duü̃xü̃gümaxã nüxü̃ nixu. Rü 
22,000 nachiü̃ca̱x nawoegu, rü 10,000 
yéma nayaxüãchitanü. 4 Notürü nüma 
ga Cori ya Tupana rü Yideã́ũmaxã nüxü̃ 
nixuchigüama rü nhanagürü: 
—Namuxũchiamatama. ¡Ẽcü dexáarü 
axwa nagagü! Rü ngẽ́ma tá cumaxã 
nüxü̃ chixu i ngexü̃rüüxü̃ tá nixĩ i cuwe 
rüxĩxü̃, rü ngexü̃rüüxü̃ tá nixĩ i 
napataca̱x cumuegutanüxü̃ 
—nhanagürü. 5 Rü nüma ga Yideã́ũ rü 
dexáarü axwa nanagagü ga yema 
duü̃xü̃gü. Rü nüma ga Cori ya Tupana 
rü Yideã́ũxü̃ nhanagürü: —Ngẽma 
duü̃xü̃gü i naxme̱xwa axegüxü̃ nhama 
airugü nade̱xcuxü̃chiüxü̃rüxü̃ rü 
chanaxwa̱xe i nüxrüguma 
cunachigüxẽxẽ nüxna i ngẽma duü̃xü̃gü 
i iyarücaxgütanüãchixü̃ rü dexáchiügu 
nhãũxgüãcüma axegüxü̃ —nhanagürü. 
6 Rü yema naxme̱xwa axegüxü̃ nhama 
JUÍZES 6 
,  
7 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
183 
airugü nade̱xcuxü̃chiüxü̃rüxü̃ rü 300 
nixĩ. Rü guxü̃ma ga yema togü rü 
dexáchiügu nanhãũxgüãcü naxaxegü. 
7 Rü yexguma ga nüma ga Cori ya 
Tupana rü Yideã́ũxü̃ nhanagürü: —Nhaa 
300 i yatügümaxã tá pexü̃ 
íchanguxü̃xẽxẽ, rü tá chanadai i 
Miyiã́ũanecüã̱xgü. Rü guxü̃ma i ngẽma 
togü rü marü name ínixĩ —nhanagürü. 
…… 
 
Yideã́ũ rü Miyiã́ũanecüã̱xgüxü̃ 
narüporamae 
9 Rü yema ga chütaxü̃gu rü nüma ga 
Cori ya Tupana rü Yideã́ũxü̃ namu rü 
nhanagürü: —¡Ẽcü curü churaragümaxã 
Miyiã́ũanecüã̱xgüca̱x ípeyaxüãchi! Rü 
chama rü tá pexü̃ charüngü̃xẽẽ nax 
nüxü̃ perüporamaegüxü̃ca̱x 
—nhanagürü. 
…… 
16 Rü yexgumatama ga nüma ga Yideã́ũ 
rü tamaepü̱xtücumügu nayatoye ga 
yema 300 ga norü duü̃xü̃gü. Rü 
carnéruchatacu̱xre nüxü̃ ninu, rü 
nhu̱xũchi tü̃xü̃gü ga aixepewa ixomüã́xü̃ 
nüxü̃ ninu. 17 Rü nüma ga Yideã́ũ rü 
nhanagürü nüxü̃: —Ngẽxguma ngẽma 
tórü uanügü ípegüxü̃arü tocüwawa 
changuxgu, ¡rü mea choxü̃ perüdaunü! 
Rü ngẽma chawa nüxü̃ pedauxü̃ rü 
ngẽma tátama nixĩ ipexüxü̃. 18 Rü 
ngẽxguma chama rü ngẽma chawe 
rüxĩxü̃maxã carnéruchatacu̱xregu 
ticuegügu, rü ngẽxguma tá nixĩ i pema i 
peyacuegüxü̃ i perü 
carnéruchatacu̱xregü naxpechinüwa i 
ngextá ínapegüxü̃wa i ngẽma tórü 
uanügü. ¡Rü nhaãcü tá aita pexüe: “Rü 
Cori ya Tupanaca̱x rü Yideã́ũca̱x yigü 
tadai”, nhapegüxü̃ tá! —nhanagürü. 
19 Rü yemaacü ga Yideã́ũ rü yema 100 ga 
yatügümaxã rü ngãxü̃cüxü yema 
Miyiã́ũanecüã̱xgü ípegüxü̃arü tocüwawa 
nangugü, ga yexguma nügü 
ínaxüchicüügüyane ga yema 
dauxü̃taegüxü̃. Rü nhu̱xmachi ga Yideã́ũ 
rü namücügü rü nagu nicuegü ga norü 
carnéruchatacu̱xregü rü nayapuexẽxẽ ga 
yema tü̃xü̃gü nax nangóxü̃ca̱x ga yema 
omüemagü ga yanaxü̃. 20 Rü 
yexgumatama ga yema tamaepü̱xtücumü 
rü nagu nicuegü ga yema 
carnéruchatacu̱xregü rü nayapuexẽxẽ ga 
tü̃xü̃gü. Rü norü to̱xoxweme̱xẽgu nayana 
ga norü omügü ga iya̱u̱xratanüxü̃, rü 
norü tügüneme̱xẽgu nayana ga 
carnéruchatacu̱xregü. “Rü Cori ya 
Tupanaca̱x rü Yideã́ũca̱x yigü tadai”, 
nhaxü̃maxã aita naxüe. 21 Rü nüma ga 
Iraéuanecüã̱xgü rü Miyiã́ũanecüã̱xgü 
ípegüxü̃pechinüwatama 
nayachaxãchitanü, rü guxü̃ma ga yema 
Miyiã́ũanecüã̱xgüarü churaragü rü aita 
naxüeãcüma nibuxmü. 22 Rü 
yexgumayane ga yema 300 ga 
Iraéuanecüã̱xgü rü yexeraãcü 
carnéruchatacu̱xregu nicuegü, rü nüma 
ga Cori ya Tupana rü 
Miyiã́ũanecüã̱xgüxü̃ yemagu ínatüexẽxẽ 
nax nügütanüwatama nügü nadaixü̃ca̱x. 
Rü yáxü̃wa nabuxmü nhu̱xmata 
Betichítaarü ĩanewa nangugü ga 
Cheréraarü ĩanearü ngaicamána rü togü 
rü nhu̱xmata Abemeúraarü üyeanewa 
nangugü ga Tabáarü ngaicamána. 
…… 
 
8
  
22 Rü nümagü ga Iraéuanecüã̱xgü rü 
Yideã́ũxü̃ nhanagürügü: —Nhu̱xma 
nax toxü̃ ícunguxü̃xẽẽ̱xü̃ i 
JUÍZES 7 
,  
8 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
184 
Miyiã́ũanecüã̱xgüme̱xẽwa, rü tanaxwa̱xe 
i cuma rü cune rü cutaagü rü tomaxã 
nax ipecua̱xgüxü̃ —nhanagürügü. 
23 Notürü nüma ga Yideã́ũ rü nanangãxü̃ 
rü nhanagürü: —Tama chanaxwa̱xe i 
chama rüe̱xna chaunegü nax pemaxã 
itacuáxü̃. Rü Cori ya Tupana tá nixĩ ya 
pemaxã icuácü —nhanagürü. 
…… 
28 Rü yemaacü nixĩ ga 
Miyiã́ũanecüã̱xgü ga 
Iraéuanecüã̱xgüme̱xẽwa nayexmagüxü̃ 
rü taguma wena daigu naxĩnüexü̃. Rü 
yexguma namaxü̱̃xgu ga Yideã́ũ, rü 
guxü̃ma ga yema naanewa nayexma ga 
taãxẽ ga 40 ga taunecü, yerü ga 
Iraéuanecüã̱xgüarü uanügü rü namuü̃e 
nax namaxã nügü nadaixü̃. 
…… 
33 Rü yexguma Yideã́ũ yu̱xguwena, rü 
nümagü ga Iraéuanecüã̱xgü rü wena 
Tupanana nixĩgachi. Rü naguxü̃raxü̃xü̃ 
ga Baáchicüna̱xãxü̃ nicua̱xüxü̃gü, rü 
norü tupanaxü̃ nayaxĩxẽẽgü ga Baá-Berí. 
…… 
 
Chacháũarü buxchiga 
 
13
  
1 Notürü nüma ga 
Iraéuanecüã̱xgü rü Cori ya 
Tupanape̱xewa wena chixexü̃ naxüe, rü 
yemaca̱x ga Cori ya Tupana rü 
Firitéutanüxü̃güme̱xẽgu nanayixẽxẽ ga 
40 ga taunecü. 2 Rü Chóraarü ĩanewa 
nayexma ga wüxi ga yatü ga Dáü̃tanüxü̃ 
ixĩcü ga Manóagu ãégacü. Rü guxema 
naxma̱x rü taguma taxãxacü yerü 
woetama tangexacüecha. 3 Notürü Cori 
ya Tupanaarü orearü ngeruxü̃ i 
dauxü̃cüã̱x rü ngĩxca̱x nango̱x rü 
nhanagürü ngĩxü̃: —Cuma rü 
cungexacüecha, notürü i nhu̱xmax rü tá 
cuxãxacü rü tá cuyatüxacü. 4 ¡Notürü 
taxũtáma wíũ quixa̱xü rüe̱xna to i 
axchiü i ngúchixáxü̃, rü taxũtáma 
ta̱xacü i Tupanape̱xewa ãũãchixü̃ 
cungõ̱x! 5 Erü cuxü̃́ tá nangexma i wüxi i 
cune i tagutáma texé iyoeruxü̃, erü 
ngẽma õxchana i naxü̃pa nax nabuxü̃ rü 
woetátama Tupanaca̱x ínaxüxüchi. Erü 
yimá cune tá nixĩ i inaxügücü nax 
Iraéuanecüã̱xgüxü̃ ínanguxü̃xẽẽ̱xü̃ 
naxme̱xwa i ngẽma Firitéutanüxü̃gü 
—nhanagürü. 6 Rü ngĩma ga yema nge 
rü ngĩtemaxã nüxü̃ iyarüxu rü 
ngĩgürügü: —Wüxi i Tupanaarü orearü 
ngeruxü̃ cha̱u̱xca̱x nango̱x. Chama nagu 
charüxĩnügu rü Tupanaarü orearü 
ngeruxü̃ i dauxü̃cüã̱x nixĩ erü 
nanaTupanaarü orearü 
ngeruü̃raxü̃xü̃chi. Rü tama nüxna chaca 
nax ngextá ne naxũxü̃, rü woo i nüma 
rü tama chamaxã nüxü̃ nixu i ta̱xacü 
nax yixĩxü̃ i naéga. 7 Notürü nhanagürü 
choxü̃: “Cuxü̃́ tá nangexma i wüxi i 
cune. ¡Rü nhu̱xmacürüwa rü marü 
taxũtáma wíũ quixa̱xü rüe̱xna axchiü i 
ngúchixáxü̃, rü taxũtáma ta̱xacü i 
Tupanape̱xewa ãũãchixü̃ cungõ̱x! Erü 
ngẽma õxchana rü woetátama 
Tupanaca̱x íxüxüchixü̃ nixĩ i naxü̃pa nax 
nabuxü̃ rü nhu̱xmatáta nayu̱x”, 
nhanagürü choxü̃ —ngĩgürügü. 8 Rü 
yexguma ga Manóa rü nayumüxẽ rü 
Cori ya Tupanaxü̃ nhanagürü: —Cuxü̃ 
chaca̱a̱xü̃, Pa Corix, nax wena nua 
toxca̱x cunamuxü̃ca̱x i ngẽma curü 
orearü ngeruxü̃ i dauxü̃cüã̱x nax tomaxã 
nüxü̃ yaxuxü̃ca̱x i ta̱xacü tá namaxã 
taxü i ngẽma õxchana ixírachaü̃xü̃ 
—nhanagürü. 9 Rü nüma ga Tupana rü 
JUÍZES 8 
,   
13 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
185 
Manóaxü̃ nangãxü̃ga, rü wenaxarü 
naxma̱xca̱x nango̱x ga yema Tupanaarü 
orearü ngeruxü̃ i dauxü̃cüã̱x ga 
yexguma tümaanewa tayexmayane. Rü 
nüma ga Manóa rü nataxuma ga yéma. 
10 Rü yemaca̱x ga tüma rü itanhaãchi, rü 
tümateca̱x tayadau rü nhatagürü nüxü̃: 
—Yema to ga ngunexü̃gu nüxü̃ 
chadauxü̃ ga Tupanaarü orearü ngeruxü̃ 
i dauxü̃cüã̱x rü wenaxarü cha̱u̱xca̱x 
nango̱x —nhatagürü. 11 Rü nüma ga 
Manóa rü inachi rü naxma̱xmaxã yema 
dauxü̃cüã̱x i Tupanaarü orearü ngeruxü̃ 
íyexmaxü̃wa nabuxmü. Rü nüxna naca 
rü nhanagürü: —¿Cuma quixĩxü̃ ga to 
ga ngunexü̃gu cho̱xmaca̱x cungóxü̃? 
—nhanagürü. Rü nüma ga yema 
dauxü̃cüã̱x rü nanangãxü̃ga rü 
nhanagürü: —Ngü̃, chama chixĩ 
—nhanagürü. 12 Rü yexguma ga Manóa 
rü nhanagürü: —Ngẽxguma yanguxgu i 
ngẽma tomaxã nüxü̃ quixuxü̃ ¿rü 
nhuxãcü tá itanayaxẽẽxü̃ i ngẽma buxü̃? 
¿Rü ta̱xacü tá namaxã taxüxü̃? 
—nhanagürü. 13 Rü nüma ga Tupanaarü 
orearü ngeruxü̃ i dauxü̃cüã̱x rü 
Manóaxü̃ nangãxü̃ rü nhanagürü: 
—Ngẽma cuxma̱xmaxã nüxü̃ chixuxü̃ 
¡rü naxü i guxü̃ma! —nhanagürü. 
…… 
19 Rü nüma ga Manóa rü wüxi ga 
bóyixacü niyaxu rü nhuxre ga trígu 
nayaxu, rü nhu̱xũchi wüxi ga nutaétügu 
nananugü nax Tupanana ãmare 
naxãxü̃ca̱x. Rü yéma Cori ya Tupanaca̱x 
nayagu. Rü yexguma ga nüma ga 
Tupana rü Manóape̱xewa rü 
naxma̱xpe̱xewa nüxü̃ nüxü̃ nadauxẽxẽ 
ga wüxi ga cua̱xruxü̃ ga mexechixü̃. 
20 Yerü yexguma yema naxü̃naarü 
guchicaxü̃wa napu̱xnagüemagu ga üxü, 
rü Manóa rü naxma̱xmaxã nüxü̃ 
nadaugü ga yema Tupanaarü orearü 
ngeruxü̃ i dauxü̃cüã̱x rü guma 
üxüemagu dauxü̃wa nax naxũxü̃. Rü 
yexguma yemaxü̃ nadaugügu, rü yexma 
nanangücuchitanü. 21 Rü yema nixĩ ga 
nawa iyacuáxü̃ ga nüxü̃ nax nadaugüxü̃. 
Rü yexgumatama ga nüma ga Manóa rü 
düxwa nüxü̃ nicua̱xãchi ga Tupanaarü 
orearü ngeruxü̃ i dauxü̃cüã̱x nax yixĩxü̃. 
22 Rü nüma ga Manóa rü naxma̱xü̃ 
nhanagürü: —Nhu̱xmawaxi rü aixcuma 
tá tayue erü Tupanaxü̃ tadaugü 
—nhanagürü. 23 Notürü ga tüma rü 
tanangãxü̃ga rü nhatarügü: 
—Ngẽxguma chi Cori ya Tupana tüxü̃ 
daixchaü̃xgu rü taxũchima tüxü̃́ 
nanayaxu i ngẽma tórü ãmare i naxca̱x 
iguxü̃, rü taxũchima tüxü̃ nanawe̱x i 
ngẽma nüxü̃ idaugüxü̃, rü bai chi i 
tamaxã nüxü̃ yaxuxü̃ i ngẽma nhu̱xmax 
tamaxã naxunagüxü̃ —nhatarügü. 24 Rü 
yexguma nabuxgu ga yema buxü̃ rü 
Chacháũgu nanaxüéga. Rü yexguma 
yayaxchigügu, rü Tupana rü poraãcü 
nüxü̃ narüngü̃xẽẽ. 25 Rü wüxi ga 
ngunexü̃gu ga Chacháũ ga yexguma 
Dáü̃tanüxü̃arü churaragüarü 
pegüchicawa naxũxgu ga ĩanegü ga 
Chóra rü Etaúarü ngãxü̃wa, rü 
Tupanaãxẽ i Üünexü̃ inanaxügü nax 
Chacháũmaxã inacuáxü̃. 
 
Chacháũarü ãxma̱xchiga 
 
14
  
1 Rü wüxi ga ngunexü̃gu ga 
Chacháũ rü ĩane ga Tináxwa 
naxũ rü yéma ngĩxü̃ nadau ga wüxi ga 
nge ga Firitéutanüxü̃ ixĩcü. 2 Rü yexguma 
nachiü̃ca̱x natáegu̱xgux rü nanatümaxã 
JUÍZES 13 
,  
14 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
186 
rü naémaxã nüxü̃ nixu rü nhanagürü: 
—Wüxi i nge i Firitéutanüxü̃ ya ĩane ya 
Tináxwa ngĩxü̃ chada̱u̱xcümaxã 
chingĩxchaü̃, rü chanaxwa̱xe i 
ngĩnatümaxã penamexẽxẽ nax ngĩmaxã 
chaxãmaxü̃ca̱x —nhanagürü. 3 Notürü 
tüma ga nanatü rü naé rü nhatagürügü: 
—¿Tü̱xcüü̃ i cuxma̱x ngĩxne cuyadau 
natanügu i ngẽma Firitéutanüxü̃gü i 
tama Tupanaxü̃ cua̱xgüxü̃? ¿Ẽ̱xna 
itaxuma i nge i nua tatanüwa rü 
natanüwa i guxü̃ma i nhaa 
Iraéuanecüã̱xgü nax ngĩmaxã 
cuxãmaxü̃ca̱x? —nhatagürügü. Notürü 
ga nüma ga Chacháũ rü tüxü̃ nangãxü̃ga 
rü nhanagürü: —Notürü ngẽma pacü 
yixĩ i choxü̃́ ngúchaü̃cü rü 
changĩ́xwa̱xecü nax cha̱xma̱x yixĩxü̃ca̱x 
—nhanagürü. 4 Rü tüma ga nanatü rü 
naé rü tama nüxü̃ tacua̱xgü nax Cori ya 
Tupana rü woetama yemaacü 
naxueguãxü̃, yerü naxca̱x nadau ga 
nhuxãcü Firitéutanüxü̃güna guxchaxü̃ 
nax naxãxü̃. Rü yexguma nixĩ ga 
Iraéuanecüã̱xgü ga 
Firitéutanüxü̃güme̱xẽwa nayexmagüxü̃. 
5 Rü yemaacü ga Chacháũ rü nanatü rü 
naé rü ĩane ga Tináxwa taxĩ. Rü 
yexguma Chacháũ guma ĩanearü 
úwanecüwa nanguxgu ga guma 
ĩanepechinüwa, rü wüxi ga ai ga 
yexwaca yaxü̃ rü yéma nüxna nayuxu. 
6 Rü yexgumatama ga Cori ya Tupanaãxẽ 
rü Chacháũxü̃ naporaxẽxẽ. Rü nhama 
wüxi ga bóyixacüxü̃ yamáxü̃rüxü̃ rü 
ngexneãcüma yema aixü̃ nima̱x. Notürü 
ga yema nüxü̃ ngupetüxü̃ rü tama 
nanatümaxã rü naémaxã nüxü̃ nixu. 7 Rü 
nhu̱xmachi ga Chacháũ rü yema pacü ga 
nüxü̃́ ngúchaü̃cüxü̃tawa naxũ rü 
ngĩmaxã nayarüdexa. 8 Rü marü nhuxre 
ga ngunexü̃ ngupetü̱xguwena, rü 
yexguma ga Chacháũ rü wena natáegu 
nax ngĩmaxã yangĩxü̃ca̱x ga yema pacü, 
rü ínidau ga yema ai íyamáxü̃wa. Rü 
yexma nüxü̃ nayangau ga yema aixü̃ne 
ga berure nagu üxchiaü̃xü̃. 9 Rü 
nanayauxcuchixü ga guma berure, rü 
nayawechigü. Rü yexguma tüxü̃ 
iyangauxgu ga nanatü rü naé rü 
tümamaxã nangau rü tanawegü. Notürü 
tama tümamaxã nüxü̃ nixu ga yema ai 
ga yamáxü̃xü̃newa nax nayauxãxü̃. 10 Rü 
tüma ga nanatü ga Chacháũ rü ngĩxü̃ 
ítayadau ga yema pacü nax ngĩmaxã 
tayamexẽẽgüxü̃ca̱x ga ngĩrü ngĩchiga. Rü 
nüma ga Chacháũ rü nügü naxüchixü 
naxca̱x ga nhuxre ga ngextü̱xücü ga 
Firitéutanüxü̃gü yerü woetama yema 
nixĩ ga nacümagü. 11 Notürü nüma ga 
Firitéutanüxü̃gü rü Chacháũxü̃ namuü̃e 
rü yemaca̱x yéma nanagagü ga 30 ga 
namücügü. 12 Rü yexguma ga nüma ga 
Chacháũ rü yema 30 ga ngextü̱xücügüxü̃ 
nhanagürü: —Wüxi i dexa i ẽxü̃guxü̃ tá 
pexna chaxã nax pema chamaxã nüxü̃ 
pexuxü̃ca̱x nax ta̱xacüchiga yixĩxü̃. Rü 7 
i ngunexü̃ tá natai i nhaa peta. Rü 
ngẽxguma nhaa 7 i ngunexü̃gu chamaxã 
nüxü̃ pexuxgu i ta̱xacüchiga yixĩxü̃ i 
ngẽma ore i ẽxü̃guxü̃, rü wüxichigü i 
pema rü tá pexna chanaxã i wüxi i 
naxchiru i mexü̃ i líũchinaxca̱x, rü naétü 
wüxi i perü petachiru i mexü̃. 13 Notürü 
ngẽxguma tama mea chamaxã nüxü̃ 
pexuxgu nax ta̱xacüchiga yixĩxü̃ i ngẽma 
dexa i ẽxü̃guxü̃ rü wüxíechigü i pema rü 
choxna tá penaxã i wüxi i naxchiru i 
mexü̃ i líũchinaxca̱x, rü naétü wüxi i 
petachiru i mexü̃ —nhanagürü. Rü 
JUÍZES 14 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
187 
nümagü rü Chacháũxü̃ nangãxü̃gagü rü 
nhanagürügü: —¡Ẽcü tomaxã nüxü̃ ixu i 
ngẽma dexa i ẽxü̃guxü̃! Rü toma rü tá 
mea itarüxĩnüe —nhanagürügü. 14 Rü 
Chacháũ rü nüxü̃ nixu ga yema dexa ga 
ẽxü̃guxü̃ rü nhanagürü: —Rü guxema 
chibüewa ínaxũxũ ga õna, rü yíxema 
poraxewa ínaxũxũ i maixcuraxü̃ 
—nhanagürü. Rü tamaepü̱x ga 
ngunexü̃guwena rü nümagü rü tama 
nüxü̃ nacua̱xgü ga ta̱xacüchiga nax 
yixĩxü̃ ga yema dexa ga ẽxü̃guxü̃. 15 Rü 
yemaacü ga norü ãgümücü ga 
ngunexü̃gu rü Chacháũma̱xü̃ 
nhanagürügü: —¡Pora naxü nax yimá 
cute toxü̃́ natauxchaxẽẽxü̃ca̱x i ngẽma 
dexa i ẽxü̃guxü̃ i tomaxã nüxü̃ yaxuxü̃! 
Rü ngẽxguma taxũtáma tomaxã nüxü̃ 
quixuxgu i ta̱xacüchiga nax yixĩxü̃, rü tá 
cuxü̃ tigu rü itanagu i cunatü rü guxü̃ma 
i cutanüxü̃gü. Pema rü perü petawa 
toxna pexu nax toxna penapuxü̃xü̃ca̱x i 
torü ngẽmaxü̃gü —nhanagürügü. 16 Rü 
yemaacü ga ngĩma rü Chacháũxü̃tawa 
ixũ rü auxãcüma ngĩgürügü nüxü̃: 
—Cuma rü tama cuchoxwa̱xe rü 
chauxchi cuxai. Rü chautanüxü̃na 
cunaxã i wüxi i dexa i ẽxü̃guxü̃, notürü 
tama chamaxã nüxü̃ quixu nax nhuxũ 
nhaxü̃ i ngẽma orearü ngãxü̃ga 
—ngĩgürügü. Rü nüma ga Chacháũ rü 
ngĩxü̃ nangãxü̃ga rü nhanagürü: —Woo 
chaunatümaxã rü chauémaxã rü tama 
nüxü̃ chixu, rü yexera i cumaxã rü 
taxũtáma nüxü̃ chixu —nhanagürü. 
17 Notürü ga ngĩma rü yema 7 ga 
ngunexü̃ ga nagu napetaexü̃ rü 
naxü̃tawa ixauxecha, rü nüxü̃ ica̱a̱xü̃. Rü 
yexguma norü 7 ga ngunexü̃wa 
nanguxgu, rü düxwa ngĩmaxã nüxü̃ nixu 
ga yema dexa ga ẽxü̃guxü̃arü ngãxü̃ga. 
Rü yexguma ga ngĩma rü 
ngĩtanüxü̃maxã nüxü̃ iyarüxu. 18 Rü 
yema norü 7 ga ngunexü̃gu ga tauta 
yanaxücu̱xgu ga üa̱xcü, rü nüma ga 
Firitéutanüxü̃gü rü Chacháũmaxã nüxü̃ 
nayarüxugü, rü nhanagürügü: —Curü 
ore i ẽxü̃guxü̃ rü nhaxü̃chiga nixĩ, “Rü 
ngẽma maixcuraxü̃ rü berurechiga nixĩ. 
Rü ngẽma poraxü̃ rü aichiga nixĩ” 
—nhanagürügü. Rü nüma ga Chacháũ rü 
nanangãxü̃ rü nhanagürü: —Cha̱xma̱x 
pemaxã nüxü̃ iyaxu, rü ngẽmaca̱x nixĩ i 
nüxü̃ pecuáxü̃ i norü ngãxü̃ga 
—nhanagürü. 19 Rü yexgumatama ga 
Cori ya Tupanaãxẽ ya Üünecü rü 
Chacháũmaxã inacua̱x. Rü nüma ga 
Chacháũ rü ĩane ga Acarúü̃wa naxũ rü 
30 ga yatü yexma nayadai. Rü yema 
napuxü̃xü̃ ga naxchirumaxã nüxü̃́ 
nanaxütanü ga yema yatügü ga ore ga 
ẽxü̃guxü̃arü ngãxü̃gaxü̃ cua̱xgüxü̃. Rü 
yemawena ga Chacháũ rü nuãcüma 
nanatüchiü̃ca̱x natáegu. 20 Rü yema 
naxma̱x ga ngĩmaxã iyangĩcü rü ngĩnatü 
rü wüxi ga Chacháũmücüna ngĩxü̃ 
namu. 
 
Chacháũ rü búruchicüramaxã 
Firitéutanüxü̃güxü̃ nadai 
 
15
  
1 Rü nhuxre ga tauemacü 
nawena ga yema guxchaxü̃, rü 
Chacháũ rü wenaxarü naxma̱xca̱x 
natáegu ga yexguma tríguarü buxguwa 
nanguxgu. Rü wüxi ga bóyixacü ngĩxü̃́ 
tüxü̃ yéma naga. Rü yexguma yéma 
nanguxgu rü na̱xtüxü̃ nhanagürü: 
—Ngĩrü ucapugu chaxücu nax ngĩxü̃ 
íchayadauxü̃ca̱x i cha̱xma̱x —nhanagürü. 
Notürü ga guxema na̱xtü rü tama 
JUÍZES 14 
,  
15 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
188 
tayaxücuxẽxẽ. 2 Rü nhatarügü nüxü̃: 
—Chama nagu charüxĩnügu rü marü 
tama cungĩ̱xwa̱xe rü ngẽmaca̱x wüxi i 
cumücüna ngĩxü̃ chamu. Notürü 
ingexma i ngĩeya̱x i rübumaecü i 
cuxma̱xü̃ rümemaecü. ¡Rü ngĩmaxã 
naxãxma̱x! —nhatagürü. 3 Notürü ga 
nüma ga Chacháũ rü nanu. Rü na̱xtüxü̃ 
nangãxü̃ rü nhanagürü tüxü̃: —Nhu̱xma 
rü taxũtáma chaugagu nixĩ i ngẽma 
chixexü̃ i cutanüxü̃ i 
Firitéutanüxü̃gümaxã chaxüxü̃ 
—nhanagürü. 4-5 Rü yema nhaxguwena 
rü nhu̱xũchi 300 ga ngowagü ínayauxü̃ 
rü taxrechigü nügürexü̃wa nayana̱i̱xgü. 
Rü yemagürexü̃wa nayangacuchigü ga 
üxü ga iyauxrane. Rü nhu̱xũchi 
Firitéutanüxü̃güarü tríguchitaxü̃wa 
nayange̱xgü ga yema ngowagü. Rü 
yemaacü nixae ga yema trígu ga marü 
yexma nutaque̱xexü̃ rü yema taxũta 
ibuxgüxü̃. Rü nhu̱xmata norü 
úwanecügü rü oríwanecügü rü ta nixae. 
6 Rü nüma ga Firitéutanüxü̃gü rü naxca̱x 
ínicaetanü nax texé tixĩxü̃ ga guxema 
yexü̃ wagüxe. Rü düxwa nüxü̃ nacua̱xgü 
ga Chacháũ nax yixĩxü̃ ga norü numaxã 
yexü̃ wagüxü̃ na̱xtügagu, yerü ga 
naxma̱x ga Chacháũ rü wüxi ga 
namücüna ngĩxü̃ tamu. Rü yemaca̱x ga 
nüma ga Firitéutanüxü̃gü rü tüxü̃ ínagu 
ga guxema na̱xtü ngĩmaxã ga yema 
Chacháũ naxma̱x. 7 Rü yexguma ga nüma 
ga Chacháũ rü Firitéutanüxü̃güxü̃ 
nhanagürü: —Nhu̱xma nax ngexü̃ 
pewagüxü̃ ngĩmaxã i cha̱xma̱x rü 
taxũtáma pemaxã icharüngüxmü. Rü 
yexeraãcü tá pemaxã chanu rü pexü̃ 
chadai naxca̱x i ngẽma cha̱xma̱xmaxã 
pexüxü̃ —nhanagürü. 8 Rü yexgumatama 
norü numaxã nanadai, rü muxü̃ma ga 
yema Firitéutanüxü̃gü rü nayue. Rü 
yemawena ga Chacháũ rü nixũ, rü 
ma̱xpǘne ga Etáũarü ãxmaxü̃wa 
nayamaxü̃. 9 Rü nüma ga 
Firitéutanüxü̃gü rü nanamu ga nhuxre 
ga norü churaragü nax Chacháũxü̃ 
yanayauxgüxü̃ca̱x. Rü Yudáarü naanegu 
nayapegü rü yexma nügü ninu 
nhu̱xmata ma̱xpǘneane ga Léiwa 
nangugü. 10 Rü yema Yudátanüxü̃ rü 
nüxna nacagüe rü nhanagürügü: 
—¿Ta̱xacüwa nua pexĩ? —nhanagürügü. 
Rü nüma ga Firitéutanüxü̃gü rü 
nanangãxü̃gagü rü nhanagürügü: 
—Chacháũwe tangẽgü nax 
tayayaxuxü̃ca̱x nax naxütanüãxü̃ca̱x ga 
yema tomaxã naxüxü̃ —nhanagürügü. 
11 Rü yemaxü̃ naxĩnüegu rü 3,000 ga 
yatügü ga Yudátanüxü̃ rü Chacháũca̱x 
nayadaugü nagu ga yema ãxmaxü̃ ga 
guma ma̱xpǘne ga Etáũwa yexmaxü̃. Rü 
Chacháũxü̃ nhanagürügü: —¿Tama ẽ̱xna 
nüxü̃ cucua̱x i ngẽma Firitéutanüxü̃gü rü 
toxü̃ nax naporamaegüxü̃? ¿Rü tü̱xcüü̃ 
guxchaxü̃wa toxü̃ cungexmagüxẽxẽ? 
—nhanagürügü. Rü Chacháũ 
nanangãxü̃ga rü nhanagürü: —Chama rü 
chaxütanü naxca̱x ga yema chamaxã 
naxügüxü̃ —nhanagürü. 12-13 Rü nümagü 
ga Yudátanüxü̃gü rü nanangãxü̃gagü rü 
Chacháũxü̃ nhanagürügü: —Toma nua 
taxĩ nax cuxü̃ tarüyauxgüxü̃ca̱x, rü 
Firitéutanüxü̃güna cuxü̃ tamugüxü̃ca̱x 
—nhanagürügü. Rü nüma ga Chacháũ rü 
nanangãxü̃ga rü nhanagürü: —Marü 
name. ¡Notürü chamaxã ipexüga nax 
taxũtáma choxü̃ pimáxü̃! —nhanagürü. 
Rü taxre ga napana̱xãmaxã nayana̱i̱xgü 
rü yemaacü nayagagü. 14 Rü yexguma 
JUÍZES 15 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
189 
Léiwa nangugügu ga yema Chacháũxü̃ 
iyauxgüxü̃, rü nüma ga Firitéutanüxü̃gü 
rü taãxẽmaxã aita naxüe. Notürü Cori ya 
Tupanaãxẽ rü Chacháũmaxã inacua̱x, rü 
yema napana̱xã ga namaxã yana̱i̱xgüaxü̃ 
rü nhama tünütarüxü̃ inacaũgü rü 
napü̱xme̱xẽwa ínayi. 15 Rü yexguma ga 
Chacháũ rü nanayaxu ga wüxi ga 
búruchicüra ga yexma üxü̃ ga tauta mea 
ipaxü̃. Rü yemamaxã tüxü̃ nadai ga 
1,000 ga Firitéutanüxü̃gü. 
…… 
 
Chacháũ rü Daríra 
 
16
  
4 Rü yemawena ga Chacháũ rü 
wüxi ga nge ga Daríragu 
ãégacüxü̃ nangẽ̱xẽ. Rü ngĩma rü 
Choréquearü tuãchigu ixãchiü̃. 5 Rü 
nümagü ga yema Firitéutanüxü̃güarü 
ãẽ̱xgacügü rü Daríraxü̃tawa naxĩ rü 
nhanagürügü ngĩxü̃: —¡Chacháũxü̃ 
nawomüxẽxẽ, rü nüxna naca nax ngextá 
ne naxũxü̃ i ngẽma norü pora, nax 
ngẽmaãcü nüxü̃ tarüporamaegüxü̃ca̱x, rü 
tayayauxgüxü̃ca̱x, rü tayana̱i̱xgüxü̃ca̱x! 
Rü wüxichigü i toma rü tá cuxna ngĩxü̃ 
taxã i 1100 tachinü i diẽru ega 
cunaxü̱xgux i ngẽma —nhanagürügü 
ngĩxü̃. 6 Rü yexguma ga ngĩma rü 
Chacháũxü̃ ngĩgürügü: —¡Chamaxã 
nüxü̃ ixu nax ngextá ne naxũxü̃ i ngẽma 
curü pora! ¿Rü nhuxãcü cuxü̃ ina̱i̱xgu 
nixĩ i taxuacü cugü íquiwẽ̱xü̃? 
—ngĩgürügü. 7 Rü Chacháũ ngĩxü̃ 
nangãxü̃ga rü nhanagürü: —Ngẽxguma 
chi 7 i würatü̱xü i naxcha̱xmüü̃naxca̱x i 
tauta mea ipagüxü̃maxã choxü̃ 
yana̱i̱xgügu, rü tá íchanaturaãchi rü 
ngexü̃rüüxü̃ i duü̃xü̃rüü̃mare tá chixĩ. 
8 Rü nümagü ga Firitéutanüxü̃güarü 
ãẽ̱xgacügü rü Daríraxü̃tawa nanana ga 7 
ga würatü̱xü ga naxcha̱xmüü̃naxca̱x ga 
tauta ipagüxü̃, rü yemamaxã Chacháũxü̃ 
iyana̱i̱x ga Daríra ga yexguma 
ínapeyane. 9 Rü naxü̃pa ga nax yanáiãxü̃ 
rü wüxi ga ucapugu iyacu̱xgü ga nhuxre 
ga Firitéutanüxü̃gü. Rü nhu̱xmachi aita 
ixü rü ngĩgürügü: —¡Pa Chacháũx, 
Firitéutanüxü̃gü rü cuxca̱x ínayaxüãchi! 
—ngĩgürügü. Rü yexguma ga Chacháũ 
rü nanacaũgü ga yema würatü̱xü ga 
naxcha̱xmüü̃naxca̱x, nhama wüxi i 
napana̱xã i marü ixaxü̃rüxü̃. Rü yemaacü 
ga Firitéutanüxü̃gü rü tama nüxü̃ 
nacua̱xgü ga ngextá nax ne naxũxü̃ ga 
norü pora. 10 Rü ga Daríra rü Chacháũxü̃ 
ngĩgürügü: —Choxü̃ cuwomüxẽxẽ rü 
chamaxã quidora. ¡Notürü i nhu̱xmax rü 
aixcuma chamaxã nüxü̃ ixu rü nhuxãcü 
cuxü̃ ina̱i̱xgu nixĩ i taxuacü cugü 
íquiwẽ̱xü̃! —ngĩgürügü. 11 Rü Chacháũ 
ngĩxü̃ nangãxü̃ga rü nhanagürü: 
—Ngẽxguma chi ngexwaca̱xü̃xü̃chixü̃ i 
napana̱xãmaxã choxü̃ pina̱i̱xgügu, rü tá 
íchanaturaãchi rü ngexü̃rüüxü̃ i 
duü̃xü̃rüü̃mare tá chixĩ —nhanagürü. 
12 Rü yexguma ga Daríra rü wüxi ga 
ngexwaca̱xü̃xü̃ ga napana̱xã iyaxu, rü 
yemamaxã Chacháũxü̃ iyana̱i̱x ga 
yexguma ínapeyane. Rü noxrirüü̃tama rü 
wüxi ga ucapugu nhuxre ga 
Firitéutanüxü̃güxü̃ iyacu̱xgü. Rü 
nhu̱xũchi ga ngĩma rü aita ixü rü 
ngĩgürügü: —Pa Chacháũx, 
Firitéutanüxü̃gü rü cuxca̱x ínayaxüãchi 
—ngĩgürügü. Rü yexguma ga Chacháũ 
rü nagu nacaũgü ga yema napana̱xã 
nhama tünüta ga i̱xnütaxü̃gu 
icaũgüxü̃rüxü̃. 13 Rü yexguma ga Daríra 
rü Chacháũxü̃ ngĩgürügü: —Nhu̱xmarüta 
JUÍZES 15 
,  
16 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
190 
wena choxü̃ cuwomüxẽxẽ rü wena 
chamaxã quidora. ¡Rü chamaxã nüxü̃ ixu 
rü ta̱xacü ixü̱xü̃ nax cuxü̃ ináixü̃ca̱x! 
—ngĩgürügü. Rü nüma ga Chacháũ rü 
ngĩxü̃ nangãxü̃ga, rü nhanagürü: 
—Ngẽma tá cuxüxü̃ nixĩ i 7 cütagu 
choxü̃ ícumuxü̃yaexü̃ rü ngẽma 7 cüta i 
chauyáe tá ngẽma naxchiruarü muruü̃wa 
meamatama cunawãxcu. Rü ngẽxguma i 
chama rü tá íchanaturaãchi rü 
ngexü̃rüüxü̃ i duü̃xü̃rüü̃mare tá chixĩ 
—nhanagürü. Rü yexguma ga Daríra rü 
Chacháũxü̃ ipexẽxẽ. Rü 7 cütagu 
ínamuxü̃ ga nayáe nawa ga yema 
naxchiruarü muruxü̃. 14 Rü yemawena rü 
meama inapu ga yema naxchiruarü 
muruxü̃. Rü nhu̱xmachi aita ixü rü 
ngĩgürügü: —Pa Chacháũx, 
Firitéutanüxü̃gü rü cuxca̱x ínayaxüãchi 
—ngĩgürügü. Rü yexguma nayuxnagü ga 
Chacháũ rü nanapu ga yema 
naxchiruarü muruxü̃ ga nayáe nawa 
nadachapa̱xaxü̃. 15 Rü yexguma ga ngĩma 
ga Daríra rü Chacháũxü̃ ngĩgürügü: 
—¡Idorata̱a̱xüchixü̃! ¿Rü nhuxãcü 
chamaxã nüxü̃ quixu nax 
cucha̱xwa̱xexü̃? Rü marü tamaepü̱xcüna 
nixĩ i choxü̃ cuwomüxẽẽxü̃ rü 
nhamarüta tama chamaxã nüxü̃ quixu 
nax ngextá ne naxũxü̃ i ngẽma curü 
pora. 16 Rü ngĩma ga Daríra rü wüxichigü 
ga ora nüxü̃ ica̱a̱xü̃echa rü yemaca̱x ga 
nüma ga Chacháũ rü nachixeãxẽ rü 
düxwa yu̱xgu nügümaxã narüxĩnü. 17 Rü 
düxwa Daríramaxã nüxü̃ nixu rü 
nhanagürü: —Chorü bucürüwa taxúema 
choxü̃ tiyoeru, yerü naxü̃pa ga nax 
chabuxü̃ rü Tupanaca̱xtama woe 
íchaxüxüchi. Notürü ngẽxguma chi 
choxü̃ yayoerugügu rü ngẽxguma i 
chama rü tá íchanaturaãchi rü 
ngexü̃rüüxü̃ i duü̃xü̃rüü̃mare tá chixĩ 
—nhanagürü. 18 Rü yexguma ga Daríra 
rü nüxü̃ nax nacuáxü̃ rü aixcumaxü̃ 
ngĩmaxã nax yaxuxü̃ ga Chacháũ rü 
Firitéutanüxü̃güarü ãẽ̱xgacüca̱x 
íyacaxẽxẽ, rü ngĩgürügü: 
—¡Nhu̱xmawaxi nua pexĩ! Erü Chacháũ 
rü marü chamaxã nüxü̃ nixu i ta̱xacüwa 
nax ne naxũxü̃ i norü pora —ngĩgürügü. 
Rü yexguma ga Firitéutanüxü̃güarü 
ãẽ̱xgacügü rü yéma naxĩ ngĩmaxã ga 
yema diẽru ga ngĩxna ngĩxü̃ 
naxuaxü̃gücü. 19 Rü yexguma ga Daríra 
rü Chacháũxü̃ ngĩgüperemawa 
inapexẽxẽ. Rü wüxi ga yatüca̱x ica nax 
yayoõxü̃ca̱x ga yema 7 cüta ga nayáe. 
Rü nhu̱xmachi ga ngĩma rü inaxügü ga 
nax nacua̱i̱xãxü̃. 20 Rü aita ixü rü 
ngĩgürügü: —Pa Chacháũx, 
Firitéutanüxü̃gü rü cuxca̱x ínayaxüãchi 
—ngĩgürügü. Rü nüma ga Chacháũ rü 
naba̱i̱xãchi rü nagu narüxĩnü ga yema 
togü ga ngunexü̃gurüxü̃ nügü nax 
ínapoxü̃xü̃, notürü tama nüxü̃ nacua̱x ga 
Cori ya Tupana rü marü nüxna nax 
yaxũgachixü̃. 21 Rü yexguma ga nümagü 
ga Firitéutanüxü̃gü rü nayayauxgü rü 
nanacaxü̃xetügü. Rü ĩane ga Gáchawa 
nanagagü ga ngextá curẽ́ti ga 
brṍchenaxca̱xmaxã ínangaxü̃güãxü̃wa. 
Rü poxcupataü̃arü caerúxü̃arü dixeguwa 
nanapuracüxẽẽgü. 22 Notürü ga yema 
nayáe ga Chacháũ rü paxama wena 
naya. 
 
Chacháũarü yuxchiga 
23 Rü nümagü ga Firitéutanüxü̃güarü 
ãẽ̱xgacügü rü nataãxẽgü rü 
nanaxüchixügü ga Chacháũxü̃ nax 
JUÍZES 16 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
191 
yayauxgüxü̃. Rü norü tupana ga Dagóũca̱x 
naxü̃na nadai rü nhu̱xũchi naxca̱x 
ínanagu. Rü nhaãcü nawiyaegü: —Tórü 
tupana rü taxme̱xgu nananguxẽxẽ i tórü 
uanü i Chacháũ —nhanagürügü. 24 Rü 
yexguma yema togü ga Firitéutanüxü̃gü 
nüxü̃ daugügu, rü nümagü rü ta 
nawiyaegü rü norü tupanaxü̃ nicua̱xüxü̃gü 
rü nhanagürügü: —Tórü tupana rü 
taxme̱xgu nananguxẽxẽ i tórü uanü i 
Chacháũ ga tórü naanegü chixexẽẽxü̃ rü 
tamücügü tüxü̃ daixü̃ —nhanagürügü. 
25 Rü poraãcüxüchi nataãxẽgü, rü yemaca̱x 
Chacháũca̱x ínacagü nax nape̱xewa 
nagagüaxü̃ca̱x rü nagu nax 
yadauxcüraxü̃güxü̃ca̱x. Rü poxcupataü̃wa 
Chacháũxü̃ ínagaxüchigü rü norü 
tupanapatawa nanagagü. Rü taxre ga 
caxtaarü ngãxü̃machate̱xegu 
nanachixẽxẽgü. Rü yéma ĩnüca̱xü̃ 
nayaxĩxẽẽgü rü nagu nidauxcüraxü̃gü. 
26 Rü yexguma ga nüma ga Chacháũ rü 
yema buxü̃ ga yapuchigüxü̃xü̃ nhanagürü: 
—¡Yima taxre ya caxtagü ya daa 
ngutaque̱xepataü̃arü ngãxü̃wa 
ngẽxmagünegu choxü̃ ingĩxẽxẽ nax 
yimagu changũxũxü̃ca̱x! —nhanagürü. 
27 Rü guxü̃ma ga Firitéutanüxü̃güarü 
ãẽ̱xgacügü rü nawa nayexmagü ga guma 
ngutaque̱xepataxü̃ ga yatüxü̃gümaxã rü 
ngexü̃gümaxã ããcune. Rü dauxnawa 
nayexmagü ga 3,000 ga duü̃xü̃gü ga yéma 
nüxü̃ rüdaunüxü̃ ga yema Chacháũgu 
idauxcüraxü̃güxü̃ ga nhaxtüchiü̃wa. 28 Rü 
yexguma ga nüma ga Chacháũ rü Cori ya 
Tupanana naca rü nhanagürü: —¡Cuxü̃ 
chaca̱a̱xü̃, Pa Corix, rü nhu̱xmarica 
choxna nacua̱xãchi rü pora choxna naxã 
nax chaugü chaxütanüxü̃ca̱x naxca̱x ga 
guma taxre ga chauxetü ga Firitéugü 
choxü̃́ caxü̃ne! —nhanagürü. 29 Rü 
nhu̱xũchi naxme̱xmaxã naxca̱x nangógü 
ga guma taxre ga caxta ga ngãxü̃wa ügüne 
ga guma ngutaque̱xepataxü̃ nagu ütaxü̃ne, 
rü gumagu ningĩgü ga naxme̱xgü. 30 Rü 
aita naxü rü nhanagürü: —¡Chamaxã 
wüxigu nayue i Firitéutanüxü̃gü! 
—nhanagürü. Rü yexguma rü guxü̃ma ga 
norü poramaxã nüxü̃ nacu̱xneta ga guma 
taxre ga caxta. Rü guma 
ngutaque̱xepataxü̃ rü naétügu nangu ga 
yema Firitéutanüxü̃güarü ãẽ̱xgacügü, rü 
guxü̃ma ga duü̃xü̃gü ga yéma yexmagüxü̃. 
Rü yema namaxü̱̃xgu nadaixü̃arü yexera 
narümumae ga yema Firitéutanüxü̃gü ga 
Chacháũ daixü̃ ga yexguma nayu̱xgu. 
31 Rü yemawena rü ínangugü ga naeneegü 
rü natanüxü̃gü ga Chacháũ. Rü 
nanayauxgü ga naxü̃ne. Rü nanatü ga 
Manóa ítáxü̃gu nayata̱xgü ga Chóra rü 
Etaúarü ngãxü̃wa. Rü 20 ga taunecü nixĩ 
ga Chacháũ ga Iraéuanecüã̱xgümaxã 
inacuáxü̃. 
……  
JUÍZES 16 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
192 
 
Erimeré rü Moábianewa naxũ 
ngĩmaxã ga naxma̱x ga Noemí rü 
nanegü 
 
1
  
1-2 Rü yexguma 
Iraéuanecüã̱xgümaxã inacua̱xgügu 
ga yema ãẽ̱xgacügü ga guxchaxü̃güarü 
mexẽẽruü̃gü ga Tupana nüxü̃ unetaxü̃, 
rü ínangu ga taxü̃ ga taiya ga guxü̃ma ga 
yema naanewa. Rü yexgumaü̃cüxü rü 
Yudáanewa nayexma ga wüxi ga yatü ga 
Erimerégu ãégacü ga Beréü̃arü ĩanegu 
ãchiü̃cü. Rü nüma ga Erimeré rü naxma̱x 
ga Noemímaxã rü nanegü ga Maróü̃ rü 
Querióü̃maxã Beréü̃wa inaxĩãchi nax 
Moábianewa naxĩxü̃ca̱x. Rü nümagü rü 
Efrátacüã̱x nixĩgü yerü Efráta nixĩ ga to 
ga naéga ga Beréü̃. Rü Moábianewa 
nangugü rü yexma nayaxãchiü̃gü. 
3 Notürü nüma ga Erimeré ga Noemí 
ngĩte rü yexma Moábianegu nayayu. Rü 
ngĩma ga nama̱x ga Noemí rü 
ngĩxicatama yéma iyaxü namaxã ga 
taxre ga ngĩne. 4-5 Rü yixcüamaxü̃rachigü 
rü nümagü ga yema taxre ga ngextü̱xücü 
rü Moábianecüã̱x ga ngexü̃gümaxã 
nixãxma̱x. Rü wüxi rü Órfa nixĩ ga 
ngĩéga, rü yema nai rü Rúchi nixĩ ga 
ngĩéga. Notürü yexguma 10 ga taunecü 
ngupetü̱xguwena, rü nayue ta ga Maróü̃ 
rü Querióü̃. Rü ngĩma ga Noemí rü 
ngĩxica yéma ita̱x, yerü marü nataxuma 
ga guma ngĩnegü rü ngĩte. 
 
Beréü̃wa ixĩ ga Noemí rü Rúchi 
6 Rü wüxi ga ngunexü̃gu ga Noemí ga 
yexguma Moábianewa nayexmayane, rü 
nüxü̃ ixĩnü ga guma ngĩrü ĩane ga 
Beréü̃wa rü marü nax nataxuxü̃ma ga 
taiya, yerü Tupana rü namaxã 
nixãũãchi. 7 Rü yemaca̱x nagu irüxĩnü 
ga Yudáarü naaneca̱x nax natáeguxü̃. 
Rü ngĩma rü ngĩnea̱xgümaxã nawa 
íchoxü̃ ga yema nachica ga nagu 
naxãchiü̃chiréxü̃ ga Moábianewa nax 
ngĩchiü̃ane ga Yudáanewa naxũxü̃ca̱x. 
8-9 Notürü ga namawa rü ngĩnea̱xgüxü̃ 
ngĩgürügü: —¡Ẽcü pewoegu rü 
peéxü̃tawa pexĩ! ¡Rü Cori ya Tupana 
guxü̃guma mea pexü̃ ngechaxü̃ yema 
choxü̃ rü chaunegüxü̃ mea 
pengechaxü̃xü̃rüxü̃, rü pexü̃́ 
natauxchaxẽẽã nax wena mea 
pexãtegüxü̃, rü ngẽmaãcü 
petaãxẽgüxü̃ca̱x! —ngĩgürügü. Rü 
nhu̱xmachi ga Noemí rü wüxi ga 
 
RUTE 
 
(Rúchi) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
193 
chúxumaxã ngĩnea̱xgüxü̃ irümoxẽ. 
Notürü ga ngĩma ga ngĩnea̱xgü rü 
ixauxeama. 10 Rü ngĩgürügügü: —Tama. 
Rü toma rü tá cuchixü̃anewa cuwe 
tarüxĩama —ngĩgürügügü. 11 Rü ngĩma 
ga Noemí rü ngĩgürügüchigüãma: 
—¡Pewoegu, Pa Chauxacügüx! 
¿Ta̱xacüwa chi chawe perüxĩxü̃? Chama 
rü marü tagutáma wena chaxãxacü nax 
wena chaunemaxã pexãtexü̃ca̱x. 
12-13 ¡Ẽcü pechiü̃ca̱x pewoegu! Chama rü 
marü chaya rü ngẽmaca̱x taxũtáma 
wena chaxãte. Rü woo chi 
nhamachitama i chütaxü̃gu chaxãtegu 
rü chingĩxgu rü choxü̃́ nangexmagu ya 
chaunegü ¿rü pema rü chi 
ípenangu̱xuxẽẽgüxü̃ nhu̱xmachita nayae 
nax namaxã pingĩgüxü̃ca̱x? Rü ngẽma 
nax ípenangu̱xuxẽẽxü̃gagu rü taguchima 
pexãtegü. Rü dücax, rü taxucürüwama 
nixĩ, Pa Chauxacügüx. Rü Cori ya 
Tupana rü ngúxü̃ choxü̃ ningexẽxẽ, 
notürü yexera chi changechaü̃, rü ngúxü̃ 
chinge ega chi pexü̃ chada̱xgu nax 
ngúxü̃ pingegüxü̃ i pemax —ngĩgürügü. 
14 Rü ngĩma ga ngĩnea̱xgü rü wenaxarü 
ixauxe. Rü düxwa ga Órfa rü ngĩ̱xẽxü̃ 
irümoxẽ wüxi ga chúxumaxã, rü 
ngĩchiü̃ca̱x itáegu. Notürü ga Rúchi rü 
ngĩ̱xẽxü̃tagutama irüxã̱ũ̱x. 15 Rü 
yexguma ga Noemí rü Rúchixü̃ 
ngĩgürügü: —Dücax i ngẽma nai i 
chaunea̱x rü ngĩchiü̃ca̱x rü ngĩrü 
tupanagüca̱x itáegu. ¡Ẽcü ngĩwe rüxũ! 
—ngĩgürügü. 16 Notürü ngĩma ga Rúchi 
rü ngĩxü̃ ingãxü̃ga rü ngĩgürügü: 
—¡Tauxü̃́ i choxü̃ cuca̱a̱xü̃xü̃ nax cuxna 
chixũgachixü̃ca̱x, rü cuxna 
chatáeguxü̃ca̱x! Erü ngextá ícuxũxü̃wa 
rü ngẽ́ma tá chaxũ, rü ngexta 
ícupexü̃wa rü ngẽxma tá chape. Curü 
ĩane rü chorü ĩane tá nixĩ, rü yimá curü 
Tupana, rü chorü Tupana tá nixĩ. 17 Rü 
ngexta ícuyuxü̃gu rü ngẽxma tá chayu, 
rü ngẽxma tá chata̱x. Rü Cori ya Tupana 
choxü̃ poxcu ega tauta chayuyane cuxna 
chixũgachigu, erü yuxicatama nixĩ i 
yigüna tüxü̃ ixĩgachixẽẽxü̃ —ngĩgürügü. 
18 Rü yexguma Noemí nüxü̃ cua̱xgu ga 
Rúchi rü aixcuma ngĩwe nax 
naxũxchaü̃xü̃, rü marü tama yemamaxã 
ngĩxü̃ ichixewe. 19 Rü yemaacü ga yema 
taxre rü ngĩgümaxã namagu ixĩ, rü 
nhu̱xmata Beréü̃wa nangugü. Rü 
yexguma Beréü̃gu nachocu̱xgu, rü 
guxü̃ma ga yema duü̃xü̃gü rü 
naba̱i̱xãchiãxẽgü. Rü yema ĩanecüã̱x ga 
ngexü̃gü rü ngĩgürügügü: —¿Tama ẽ̱xna 
nhaa iyixĩ i Noemí? —ngĩgürügügü. 
20 Notürü ga ngĩma rü inangãxü̃ rü 
ngĩgürügü: —¡Tauxü̃́ i “Noemí” 
nhaperügü choxü̃! ¡Rü name nixĩ i 
“Mára” nhapegürü choxü̃! Erü Tupana 
ya guxãétüwa ngẽxmacü rü taxü̃ i 
guxchaxü̃ choxna naxã. (Rü ngẽma 
naéga i Noemí rü Taãxẽcü nhaxü̃chiga 
nixĩ. Notürü ngẽma naéga i “Mára” rü 
Taguma Taãxẽcü nhaxü̃chiga nixĩ.) 
21 Ããcume̱xẽãcüma nua íchaxũxũ, rü 
ngeãcume̱xẽãcüma chatáegu, erü 
ngẽmaãcü nanaxwa̱xe ya Cori ya 
Tupana. ¿Rü tü̱xcüü̃ Noemímaxã choxü̃ 
pexu, ega ngẽxguma Cori ya Tupana ya 
guxü̃xü̃ma cuácü choxü̃ poxcuxgu rü 
ngechaxü̃ choxna ãxgu? —ngĩgürügü. 
22 Rü yemaacü nixĩ ga Noemí ga 
Moábianewa natáeguxü̃ ngĩmaxã ga 
ngĩnea̱x ga Rúchi ga Moábianecüã̱x 
ixĩcü. Rü chewádaarü buxuwa nangu ga 
yexguma Beréü̃wa nangugügu. 
RUTE 1 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
194 
 
Rúchi rü Buáanewa iyexma 
 
2
  
1 Rü Noemí rü ngĩxü̃́ nayexma ga 
wüxi ga ngĩtanüxü̃ ga ngĩte ga 
Erimerétanüxü̃ ixĩcü ga Buágu ãégacü. 
Rü gumá rü wüxi ga diẽruã̱xü̃chicü nixĩ 
rü guxãma nüxü̃ cuácü nixĩ. 2 Rü wüxi 
ga ngunexü̃gu ga Rúchi rü Noemíxü̃ 
ngĩgürügü: —Chebádachitaü̃wa tá 
chaxũ, rü ngürüãchi ngẽxma tá nüxü̃ 
chayangau i wüxi i buxetatanüxü̃ i 
choxü̃ nadexẽẽxü̃ i ngẽma chewáda i 
nawe iyietanüxü̃ —ngĩgürügü. Rü 
yexguma ga Noemí rü ngĩgürügü ngĩxü̃: 
—Marü name Pa Chauxacüx. ¡Ẽcü 
ngẽ́ma naxũ rü naxü i ngẽma nüxü̃ 
quixuxü̃! —ngĩgürügü. 3 Rü yexguma ga 
Rúchi rü wüxi ga naanewa ixũ rü yema 
buxetatanüxü̃güwe iyadeetanü ga 
chewádaya̱xa ga yéma iyietanüxü̃. Rü 
megu ingu yerü yema naane rü Buá ga 
Erimerétanüxü̃arü nixĩ. 4 Rü yexguma 
Rúchi yéma yexmayane rü nüma ga Buá 
rü ínangu ga Beréü̃wa nax ne naxũxü̃, 
rü yema naanewa ínayadau. Rü yema 
buxetatanüxü̃güxü̃ narümoxẽ rü 
nhanagürü: —¡Cori ya Tupana 
pexü̃tawa ngexma̱x! —nhanagürü. Rü 
nüma ga buxetatanüxü̃gü rü 
nanangãxü̃gagü rü nhanagürügü: 
—¡Cori ya Tupana cuxü̃ rüngü̃xẽxẽ! 
—nhanagürügü. 5 Rü nhu̱xmachi ga Buá 
rü yema buxetatanüxü̃güeruna naca, rü 
nhanagürü: —¿Texétanüxü̃ iyixĩ i ngéa 
pacü? —nhanagürü. 6 Rü nüma ga 
buxetatanüxü̃güeru rü nanangãxü̃ rü 
nhanagürü: —Moábianecüã̱x iyixĩ, rü 
Noemímaxã Moábianewa ne ixũ. 7 Rü 
choxna ica nax ngẽma 
buxetatanüxü̃güwe chewádaya̱xa nax 
yadeetanüxü̃ca̱x. Rü pa̱xmamacürüwa 
inaxügü nax napuracüxü̃, rü 
nhu̱xmatama nixĩ i paxaãchi inangü̃xü̃ 
—nhanagürü. 8 Rü yexguma ga nüma ga 
Buá rü Rúchixü̃ nhanagürü: —Pa 
Chauxacüx ¡irüxĩnü, rü tama 
chanaxwa̱xe i to i naanewa cuyabuxeta! 
¡Nuxãtama rüxã̱ũ̱x natanügu i 
chauxü̃taxü̃gü! 9 ¡Rü nhu̱xũchi nawe 
rüxũ i ngẽma buxetatanüxü̃gü ega 
ngẽxguma nüxü̃ cuda̱xgu i ngextá nax 
napuracüexü̃! Erü marü nüxna chaxãga i 
ngẽma chorü duü̃xü̃gü nax taxuxü̃ma 
cuxü̃ chixewexü̃ca̱x. Rü ngẽxguma 
quita̱xawaxgu ¡rü ngẽma dexápaü̃güwa 
naxũ rü ngẽma dexá i nüma 
nayauxgüxü̃wa naxaxe! —nhanagürü. 
10 Rü ngĩma ga Rúchi rü Buápe̱xegu 
inangücuchi rü nüxna ica, rü ngĩgürügü: 
—¿Ta̱xacü chawa cudau eca̱x chamaxã 
cumecümaxü̃ i chama nax to i 
nachixü̃anecüã̱xmare nax chixĩxü̃? 
—ngĩgürügü. 11 Rü nüma ga Buá rü 
ngĩxü̃ nangãxü̃, rü nhanagürü: —Chama 
rü meama nüxü̃ chacua̱x ga nhuxãcü 
ngĩxü̃ nax cungechaü̃xü̃ ga cu̱xẽ nawena 
ga cute ga cuxna yucü. Rü 
ngẽxgumarüxü̃ ta meama nüxü̃ chacua̱x 
ga tüxna nax quixũxü̃ ga cunatü rü cué, 
rü curü naane nax nuxã totanügu 
cuyaxãchiü̃xü̃ca̱x ga woo tama toxü̃ 
cucuáxü̃ ga cumax. 12 ¡Rü Tupana cuxü̃́ 
naxütanü i ngẽma! ¡Rü nüma ya Cori ya 
Iraéuanecüã̱xgüarü Tupana ga norü 
ngü̃xẽẽca̱x cudaucü cuxü̃́ naxütanü 
naxca̱x ga guxü̃ma ga yema mexü̃ ga 
cuxüxü̃! —nhanagürü. 13 Rü ngĩma rü 
inangãxü̃ rü ngĩgürügü: —Cuma rü 
poraãcü chamaxã cumecümaxü̃chi, rü 
ngẽma curü ore rü choxü̃ nataãxẽxẽxẽ. 
RUTE 2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
195 
Erü cuma rü choxü̃ cungechaü̃ãcüma 
chamaxã quidexa nax woo tama wüxi i 
cuxü̃taxü̃ chixĩxü̃ —ngĩgürügü. 14 Rü 
yexguma chibüarü orawa nanguxgu, rü 
nüma ga Buá rü ngĩxca̱x naca ga Rúchi, 
rü nhanagürü ngĩxü̃: —¡Nua naxũ rü 
tomaxã nua nachibü! —nhanagürü. Rü 
ngĩma ga Rúchi rü yema 
buxetatanüxü̃gütanüwa irüto. Rü nüma 
ga Buá rü taxü̃ma ga õna ngĩpe̱xegu 
naxǘ. Rü ngĩma rü meama ichibü 
nhu̱xmata ngĩxü̃́ íyaxü. 15 Rü yexguma 
wenaxarü buxetawa naxĩxgu, rü nüma 
ga Buá rü norü duü̃xü̃güna naxãga rü 
nhanagürü: —Marü name nax ngĩma rü 
ta chewádaya̱xa ta nadexü̃. ¡Rü tauxü̃́ i 
ngĩxna peyanuxũxü̃! 16 ¡Rü woetama 
ngĩxca̱x ngẽ́ma peyayixetanüxẽxẽ nax 
ngĩma rü yadeetanüãxü̃ca̱x! ¡Rü tauxü̃́ i 
ngĩxna penachu̱xuxü̃! —nhanagürü. 
17 Rü ngĩma ga Rúchi rü Buáanewa 
chewádaya̱xa ta ide nhu̱xmata 
nachütamare. Rü norü yá ga yema 
chewáda rü 20 quíruarü yexera nixĩ ga 
yexguma marü nabuxã̱xgu. 18 Rü 
nhu̱xũchi guma ĩaneca̱x itáegu rü 
íiyangexpüxü̃ ga yema chewáda rü 
ngĩ̱xẽxü̃ iyawe̱x. Rü yemawena rü 
inayaxu ga yema ngĩwemü ga íyaxüxü̃ 
rü ngĩ̱xẽ ga Noemína inaxã. 19 Rü ngĩ̱xẽ 
ga Noemí rü ngĩxna ica, rü ngĩgürügü: 
—¿Ngextá nixĩ icuyapuracüxü̃ i 
ngewa̱x? ¿Rü ngextá nixĩ i muxü̃ i 
chewádaya̱xa ta cudexü̃? ¡Rü poraãcü 
Tupana nüxü̃ rüngü̃xẽxẽ ya yimá duü̃ ya 
cuxü̃ rüngü̃xẽẽcü! —ngĩgürügü. Rü 
ngĩma ga Rúchi rü ngĩ̱xẽxü̃ ingãxü̃ rü 
nüxü̃ iyaxu ga Buáanewa nax yixĩxü̃ ga 
chewádaya̱xa ta nadexü̃. 20 Rü ngĩma ga 
Noemí rü ngĩxü̃ ingãxü̃ rü ngĩgürügü: 
—¡Tupana nüxü̃ rüngü̃xẽxẽ ya yimá 
duü̃! Rü nüma ya Tupana rü tamaxã 
namecüma i nhu̱xmax rü guma cute ga 
marü yucümaxã rü ta namecüma. Erü 
yimá yatü ya Buá rü wüxi i tatanüxü̃ 
nixĩ rü ngẽmaca̱x nixĩ i nagu nanguxü̃ 
nax tüxü̃ nangü̃xẽẽxü̃ rü tüxna nadauxü̃ 
—ngĩgürügü. 21 Rü ngĩma ga Rúchi rü 
nüxü̃ iyaxuchigüãma rü ngĩgürügü: 
—Rü chamaxã nüxü̃ nixu nax 
naxü̃taxü̃gümaxã chapuracüxü̃ 
nhu̱xmatáta nagú i buxetaarü puracü 
—ngĩgürügü. 22 Rü yexguma ga Noemí 
rü ngĩnea̱xü̃ ingãxü̃ rü ngĩgürügü: 
—Marü name, Pa Chauxacüx, nax 
naxü̃taxü̃güxü̃tawa curüxã́ũxü̃. Rü tama 
chanaxwa̱xe i togüanewamare cuxũ nax 
taxuxü̃ma cuxü̃ chixewexü̃ca̱x 
—ngĩgürügü. 23 Rü yemaca̱x ga ngĩma 
ga Rúchi rü nawe irüxũ ga Buáxü̃taxü̃gü 
nax chewádaya̱xa ta nadexü̃ nhu̱xmata 
nagú ga nax yabuxgüãxü̃ ga chewáda rü 
trígu. Rü yemaacü ipuracü ga yexguma 
ngĩ̱xẽ ga Noemíxü̃tawa nayexmayane. 
 
Buá rü Rúchimaxã namecüma 
 
3
  
1 Rü wüxi ga ngunexü̃gu ga Noemí 
rü Rúchixü̃ ngĩgürügü: —Pa 
Chauxacüx, chama rü tá cuxü̃́ naxca̱x 
chadau ya wüxi ya cute ya taãxẽ tá 
cuxna ãcü. 2 Rü dücax, rü yimá tatanüxü̃ 
ya Buá ya naxü̃tawa cupuracücü, rü 
nhama i chütaxü̃gu rü tá naanewa naxũ 
nax ngẽ́ma chewáda yabugüte̱xexü̃ca̱x. 
3 Rü nhu̱xmax rü chanaxwa̱xe i cunaxü i 
ngẽma tá cumaxã nüxü̃ chixuxü̃. ¡Rü 
naxaiya rü cugü napumáraxü̃ne rü nagu 
icu̱x i ngẽma cuxchiru i rümemaexü̃, rü 
ngẽ́ma naanewa naxũ! ¡Notürü 
taxũtáma cugü nüxü̃ cucua̱xẽxẽ nax texé 
RUTE 2 
,  
3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
196 
quixĩxü̃ naxü̃pa nax yanguxü̃ nax 
nachibüxü̃ rü naxaxexü̃ i nüma i Buá! 
4 ¡Rü mea nangugü nax ngexta yixĩxü̃ i 
nacaxü̃ nax napexü̃ca̱x! ¡Rü ngẽma 
ínacaxü̃wa naxũ rü inangegücutü rü 
ngẽxma naca nacutüguama! Rü 
nümatátama nixĩ cumaxã nüxü̃ yaxuxü̃ 
nax ta̱xacü tá cuxüxü̃ —ngĩgürügü. 5 Rü 
ngĩma ga Rúchi rü Noemíxü̃ ingãxü̃ rü 
ngĩgürügü: —Marü tá chanaxü i 
guxü̃ma i ngẽma chamaxã nüxü̃ quixuxü̃ 
—ngĩgürügü. 6 Rü ngĩma ga Rúchi rü 
naanewa ixũ, rü inaxü ga guxü̃ma ga 
yema ngĩ̱xẽ ngĩmaxã nüxü̃ ixuxü̃. 7 Rü 
yexguma marü chibüwa yanguxgu ga 
Buá, rü inachi rü nataãxẽ rü nhu̱xũchi 
yexma ãũxchitaxü̃ ga chewádaxü̃tagu 
nayaca nax yexma napexü̃ca̱x. Rü 
yixcamaxü̃ra rü ngĩma ga Rúchi rü 
bexma naxca̱x iyaxũ rü íinangegücutü 
rü yexma ica. 8 Rü nüma ga Buá rü 
ngürüãchi ngãxü̃cüxü pewa naba̱i̱xãchi. 
Rü yexguma nangüeguxgu rü ngĩmaxã 
nayarünha. Rü nüxü̃ nicua̱xãchi ga wüxi 
ga nge nacutüwaama yexmaxü̃. 9 Rü 
ngĩxna naca rü nhanagürü: —¿Texé 
quixĩ i cumax? —nhanagürü. Rü ngĩma 
rü inangãxü̃ rü ngĩgürügü: —Chama 
nixĩ i Rúchi, rü cuma nixĩ i 
chautanüxü̃xü̃chi quixĩxü̃. Rü ngẽmaca̱x 
cugu nangu nax cuxma̱xü̃ choxü̃ 
quixĩxẽẽxü̃ ngẽma Tupanaarü mugü 
nüxü̃ ixuxü̃rüxü̃ —ngĩgürügü. 10 Rü 
yexguma ga nüma ga Buá rü nhanagürü: 
—¡Cori ya Tupana cuxü̃ rüngü̃xẽxẽ! Rü 
nhu̱xmawaxi nixĩ i mea cunango̱xẽẽxü̃ 
nax aixcuma nüxü̃ cungechaü̃xü̃ ga 
gumá cute ga marü yucü, erü choxü̃ 
cuyaxu cutexü̃ i chama i cutetanüxü̃ nax 
chixĩxü̃. Rü tama naxca̱x cudau ya wüxi 
ya cute ya choxü̃ rüngextü̱xümaecü ya 
diẽruã́cü, rü woo tama diẽruã́cü. 11 ¡Rü 
tauxü̃́ i cumuü̃xü̃, Pa Chauxacüx! Erü 
guxü̃ma i duü̃xü̃gü i daa chorü ĩanecüã̱x 
rü marü nüxü̃ nacua̱xgü rü cuma rü 
wüxi i nge i mecü nax quixĩxü̃. Rü 
ngẽmaca̱x i chama rü tá chanaxü i 
ngẽma choxna naxca̱x cucaxü̃. 12 Notürü 
nangexma i wüxi i guxchaxü̃. Rü 
aixcuma nixĩ i cutanüxü̃ chixĩxü̃ i 
chamax, notürü nangexma i to i chorü 
yexera cutanüxü̃xü̃chi ixĩxü̃. 13 ¡Ẽcü 
nuxã rüxã̱ũ̱x i nhama i chütaxü̃gu! Rü 
moxü̃ pa̱xmama rü tá ngẽma to i 
cutanüxü̃maxã chidexa rü ngoxi cumaxã 
naxãxma̱xchaü̃. Rü ngẽxguma 
nanaxwa̱xegu nax cumaxã naxãmaxü̃ rü 
marü name nax ngẽmaãcü yixĩxü̃, erü 
nüma rü chorü yexera cutanüxü̃xü̃chi 
nixĩ. Notürü ngẽxguma tama 
nanaxwa̱xegu, rü Tupanaégagu cumaxã 
nüxü̃ chixu nax chama tá cumaxã 
chaxãmaxü̃. ¡Ẽcü nape rü nuxã 
ingunexü̃! —nhanagürü. 14 Rü ngĩma ga 
Rúchi rü yexma ipe, rü Buácutüguama 
ica rü yexma iyangunexü̃. Rü moxü̃ãcü 
taxũtama yangóonexü̃chigu rü írüda 
yerü yema nhanagürü ngĩxü̃ ga Buá: 
“Tama chanaxwa̱xe nax texé nüxü̃ 
nacuáxü̃ i nua chauanewa nax cuxũxü̃ i 
chewáda yabugüte̱xegüxü̃wa”, 
nhanagürü. 15 Rü yexguma marü 
inaxũãchichaxü̱̃xgu ga Rúchi, rü nüma 
ga Buá rü nhanagürü ngĩxü̃: —¡Ẽcü 
ínacuxuchi i ngẽma curü deyuchiru rü 
mea nüxü̃ ingĩ! —nhanagürü. Rü ngĩma 
ga Rúchi rü mea nüxü̃ iyangĩ ga yema 
ngĩrü deyuchiru, rü nüma ga Buá rü 
yema ngĩrü deyuchirugu ngĩxü̃́ nanagü 
ga 40 quíru naguxü̃ ga chewáda. Rü 
RUTE 3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
197 
nhu̱xũchi ngĩxü̃ narüngü̃xẽẽ ga ngĩétügu 
nax naxǘnagüpüü̃ãxü̃. Rü ngĩma rü 
yemamaxã ĩaneca̱x itáegu. 16 Rü 
yexguma ngĩ̱xẽxü̃tawa nanguxgu ga 
Rúchi, rü ngĩ̱xẽ ngĩxna taca rü 
ngĩgürügü: —¿Nhuxãcü cuxü̃ 
nangupetüxü̃, Pa Chauxacüx? 
—ngĩgürügü. Rü ngĩma ga Rúchi rü 
nüxü̃ iyaxu ga guxü̃ma ga nhuxãcü 
ngĩxü̃ nax nangü̃xẽẽxü̃ ga gumá Buá. 
17 Rü nhu̱xũchi ngĩgürügü ta: —Rü 
choxna nanaxã i guxü̃ma i nhaa 
chewáda, rü nhu̱xũchi choxü̃ 
nhanagürü: “Tama name i 
ngeãcume̱xẽãcüma cu̱xẽca̱x cutáegu”, 
nhanagürü. 18 Rü yexguma ga ngĩma ga 
Noemí rü ngĩgürügü: —Nhu̱xma Pa 
Chauxacüx, rü name nixĩ i mea 
ícunangu̱xẽxẽ nax nhuxãcü tá 
nangupetüxü̃ i ngẽma cumaxã nüxü̃ 
yaxuxü̃. Erü nüma ya Buá rü taxũtáma 
nanangexrü ega tama namexẽẽãgu i 
ngẽma cumaxã nüxü̃ yaxuxü̃. Rü nüma 
rü nhu̱xmatátama nixĩ i namexẽẽãxü̃ 
—ngĩgürügü. 
 
Buá rü Rúchimaxã naxãxma̱x 
 
4
  
1 Rü nüma ga Buá rü guma ĩanearü 
ücuchicawa nayarüto yerü yéma 
nixĩ ga guxü̃ma ga duü̃xü̃gü 
nachopetüxü̃ rü namexẽẽãxü̃ ga norü 
guxchaxü̃gü. Rü yexguma yéma 
natoyane rü yéma naxüpetü ga guma 
natanücü ga Buá Rúchimaxã nüxü̃ 
yaxucü. Rü nüma ga Buá rü naxca̱x naca 
rü nhanagürü nüxü̃: —¡Dücax, nua 
chauxü̃tawa naxũ rü írüto, rü paxaãchi 
tá tidexagü! —nhanagürü. Rü nüma ga 
yema natanücü rü yéma naxũ, rü 
naxü̃tawa nayarüto. 2 Rü nüma ga Buá rü 
naxca̱x naca ga 10 ga ãẽ̱xgacügü ga 
guma ĩanecüã̱x ixĩgüxü̃, rü yemagü rü ta 
ínanatogüxẽxẽ nax nümagü rü ta 
ĩnütanüxü̃ yixĩgüxü̃ca̱x. 3 Rü nüma ga 
Buá rü gumá natanücüxü̃ nhanagürü: 
—Ngẽma Noemí ga Moábianewa 
táegucü rü namaxã itaxechaü̃ i ngĩrü 
naane ga gumá tatanücü ga Erimeréarü 
ixĩxü̃. 4 Rü cumaxã nüxü̃ chixu nax nüxü̃ 
cucuáxü̃ca̱x i ngẽmachiga. Rü ngẽxguma 
cuxü̃́ nangúchaü̃gu nax naxca̱x cutaxexü̃ 
rü name nixĩ i nhu̱xmatama naxca̱x 
cutaxe nape̱xewa i nhaa ãẽ̱xgacügü i 
ĩnüetanüxü̃ruxü̃ ixĩgüxü̃. Erü cuma nixĩ i 
chorü yexera natanücü quixĩxü̃ ya 
Erimeré, rü ngẽmaca̱x cuxna naxü nax 
naxca̱x cutaxexü̃ i ngẽma naane. Notürü 
ngẽxguma cuma tama naxca̱x cutaxegu, 
rü ¡chamaxã nüxü̃ ixu! Erü chama nixĩ i 
cuweama chaxüxü̃ nax choxna naxüxü̃ i 
ngẽma naane —nhanagürü. Rü yexguma 
nüma ga gumá natanücü rü nanangãxü̃ 
rü nhanagürü: —Ngẽmáacüx, naxca̱x 
chataxe tá —nhanagürü. 5 Rü yexguma 
ga Buá rü nhanagürü: —Rü ngẽxguma 
Noemíxü̃tawa naxca̱x cutaxegu i ngẽma 
naane rü cuxna naxü ta nax Rúchimaxã 
cuxãmaxü̃, nax ngẽmaãcü 
naxãxacüxü̃ca̱x, rü yimá ngĩne rü 
tauxeta i ngĩtechicüxü nüxna naxüxü̃ca̱x 
i ngẽma naane —nhanagürü. 6 Rü 
yemaxü̃ naxĩnügu ga guma natanücü rü 
nanangãxü̃ rü nhanagürü: —Ega 
ngẽmaãcü yixĩgu, rü taxuacüma naxca̱x 
chataxe, erü chi ngẽxguma naxca̱x 
chataxegu rü ngẽma choxna üxü̃ i naane 
rü chi ta ngĩnena naxüe. Rü aixcuma 
cumaxã nüxü̃ chixu rü ¡cuma naxca̱x 
nataxe! —nhanagürü. 7 Rü woetama 
nũxcüma nixĩ ga Iraéutanüxü̃gü rü 
RUTE 3 
,  
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
198 
yexguma ta̱xacü ga nüxna üxü̃ 
natanüxü̃na naxãxgu, rü ínacua̱xichi ga 
wüxicutü ga norü chapatu rü yema to ga 
natanüxü̃na nanaxã. Rü yemawa nixĩ ga 
duü̃xü̃güxü̃ nüxü̃ nacua̱xẽẽxü̃ ga 
aixcuma nügüna nax naxãgüãxü̃. 8 Rü 
yemaca̱x ga gumá Buátanücü rü 
ínacua̱xichi ga wüxicutü ga norü 
chapatu rü Buána nanaxã rü nhanagürü 
nüxü̃: —¡Cuma naxca̱x nataxe i ngẽma 
naane! —nhanagürü. 9 Rü yexguma 
nüma ga Buá rü nhanagürü nüxü̃ ga 
yema ãẽ̱xgacügü ga ĩnüetanüxü̃ruxü̃ 
ixĩgüxü̃, rü yema togü ga yéma 
irüdaunüxü̃: —Guxãma i pemagü i 
nhu̱xmax nua rüdaunüxe, rü pema nixĩ i 
nüxü̃ pexĩnüexü̃ nax chama ngĩxü̃ 
naxca̱x chataxexü̃ i Noemí i ngẽma 
naane ga Erimeréarü, rü Querióü̃arü, rü 
Maróü̃arü ixĩxü̃. 10 Rü ngẽxgumarüxü̃ ta 
nüxü̃ pexĩnüe nax ngĩxü̃ chayaxuxü̃ i 
ngẽma yutecü i Moábianecüã̱x i Rúchi 
nax ngẽmaãcü naxãxacüxü̃ca̱x rü yimá 
ngĩne rü guma tauxeta ngĩte ga 
Maróü̃chicüxü nüxna naxüxü̃ca̱x i ngẽma 
naane —nhanagürü. 11 Rü nüma ga yema 
ãẽ̱xgacügü rü guxü̃ma ga yema duü̃xü̃gü 
ga yéma irüdaunüxü̃ rü nanangãxü̃ga rü 
nhanagürügü: —Aixcuma toma nixĩ i 
nua itarüdaunüxü̃ rü itarüxĩnüexü̃. Rü 
nüma ya Tupana i nhu̱xmax cuxna 
imucü i nhaa nge, rü tanaxwa̱xe i ngĩxü̃ 
narüngü̃xẽẽ nax naxãxacüxü̃ca̱x 
ngĩxrüxü̃ ga Raquéu rü Leí ga ngĩwa ne 
ixĩcü i guxãma i yixema i Iraéutanüxü̃gü. 
Rü cumax, Pa Buáx ¡rü Tupana cuxü̃ 
rüngü̃xẽxẽ nax wüxi ya yatü ya 
duü̃xü̃güpe̱xewa mecü quixĩxü̃ i nua 
Beréü̃wa i Efrátawa! 12 ¡Rü Cori ya 
Tupana cuxna namugü i muxü̃ i cunegü 
ngĩwa i nhaa nge, rü yamu i cutanüxü̃gü 
yexgumarüxü̃ ga nax yamuxü̃ ga nanegü 
ga guma Pére ga Yudá nane ixĩcü ga 
Tamáwaü̃cü! —nhanagürügü. 13 Rü 
yemaacü nixĩ ga Buá rü Rúchimaxã 
naxãmaxü̃. Rü Tupana rü ngĩxna 
nanamu ga wüxi ga ngĩne. 14 Rü 
yexguma ga yema ngexü̃gü ga guma 
ĩanecüã̱x rü Noemíxü̃ ngĩgürügügü: 
—Namecümaxü̃chi nixĩ ya Tupana erü 
marü cuxü̃́ nanangexmaxẽxẽ ya daa 
cutaxa. Rü chierü natáchigagu i 
Iraéuanecüã̱xgütanüwa. 15 Rü nüma tá 
nixĩ i cuxü̃ nataãxẽxẽẽxü̃ rü cuxna 
nadauxü̃ i ngẽxguma cuya̱xgu, erü 
ngẽma cuneã̱x i cuxü̃ ngechaü̃xü̃chicü 
ngĩne nixĩ. Rü ngĩma rü cuxü̃́ ime i norü 
yexera ya 7 ya cunegü ega chi 
ngẽxgumaepü̱x cuxü̃́ ngẽxmaxgu 
—ngĩgürügügü. 16 Rü ngĩma ga Noemí rü 
tüxü̃ iyaxu rü tüxü̃ iyaxẽxẽ ga guxema 
ngĩtaxa. 17 Rü yemaxü̃ nadaugügu ga 
yema togü ga ngexü̃gü ga ngĩrü 
ngaicamagu ãchiü̃güxü̃ rü ngĩgürügü: 
—Wüxi ya ngĩtaxa ngĩxü̃́ nabu i Noemí 
—ngĩgürügügü. Rü Obéyigu inaxüégagü. 
Rü gumá Obéyi nixĩ ga Yeché nanatü rü 
ãẽ̱xgacü ga Dawíarü o̱xi ixĩcü. 
 
Ãẽ̱xgacü ga Dawíarü o̱xigüchiga 
18-22 Nhaa o̱xigü nixĩ ga Buáarü o̱xigü 
ixĩgüxü̃: Rü Pére rü Eróü̃ nanatü tixĩ, rü 
Eróü̃ rü Ráũ nanatü tixĩ. Rü Ráũ rü 
Aminadábi nanatü tixĩ, rü Aminadábi rü 
Naachóü̃ nanatü tixĩ. Rü Naachóü̃ rü 
Chamóü̃ nanatü tixĩ, rü Chamóü̃ rü Buá 
nanatü tixĩ. Rü Buá rü Obéyi nanatü 
tixĩ, rü guma Obéyi rü Yeché nanatü 
tixĩ, rü nüma ga Yeché rü Dawí nanatü 
tixĩ.  
RUTE 4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
199 
 
Tupana rü Ánaxü̃ narüngü̃xẽẽ nax 
naxãxacüxü̃ca̱x 
 
1
  
1 Rü nayexma ga wüxi ga duü̃ ga 
Eucánagu ãégacü. Rü nüma rü 
Efraĩ́tanüxü̃ nixĩ rü ĩane ga Ramágu 
naxãchiü̃. Rü guma ĩane rü 
máxpü̱xanexü̃ ga Efraĩ́tanüxü̃wa 
nayexma. Rü nüma ga Eucána rü 
Yeruáũ nane nixĩ, rü Yeruáũ rü Eriú 
nane nixĩ, rü Eriú rü Tóu nane nixĩ, rü 
Tóu rü Chúfe nane nixĩ. 2 Rü guma 
Eucána rü nüxü̃́ iyexma ga taxre ga 
naxma̱x. Rü wüxi ga naxma̱x rü Ána 
nixĩ ga ngĩéga, rü yema nai ga naxma̱x 
rü Peniná nixĩ ga ngĩéga. Rü yema 
naxma̱x ga Peniná rü ixãxacü, notürü ga 
yema naxma̱x ga Ána rü ingexacü. 3 Rü 
guxcüma ga taunecügu rü nüma ga 
Eucána rü wüxigu naxma̱xgümaxã guma 
ĩane ga Chíruwa naxũũxü̃ nax Tupana 
ya guxãétüwa ngẽxmacüxü̃ 
yacua̱xüü̃xü̃ca̱x, rü naxca̱x yamáaxü̃ca̱x 
rü yaguãxü̃ca̱x ga norü ãmare. Rü guma 
ĩanewa nayexma ga wüxi ga 
chacherdóte ga Erígu ãégacü. Rü nüma 
rü nüxü̃́ nayexma ga taxre ga nanegü ga 
chacherdótegü ixĩgüxü̃. Rü wüxi rü 
Opíni nixĩ ga naéga, rü yema to rü 
Finéya nixĩ ga naéga. 4 Rü yexguma 
Eucána norü ãmare Tupanana naxãxgu, 
rü naxma̱x ga Peniná rü ngĩxü̃ naxüarü 
ãmareã̱x, rü ga naxacügü rü ta 
nayaxüarü ãmareã̱x. 5 Notürü ga naxma̱x 
ga Ána rü taxre ga ãmare ngĩxna naxã 
yerü poraãcü ngĩxü̃ nangechaü̃ woo 
Tupana ngĩxü̃ nax ngexacüxẽẽxü̃. 6 Rü 
yema nax nangexacüxü̃ca̱x ga Ána, rü 
ngĩma ga Peniná rü guxü̃guma Ánagu 
iyadauxcüraxü̃ rü ngĩxü̃ icugü. 7 Rü 
guxcüma ga taunecügu ga yexguma 
Tupanapatawa naxĩĩxü̃gu rü ngĩma ga 
Peniná rü yemaacü Ánaxü̃ icugüaxü̃. Rü 
yemaca̱x ga Ána rü ngĩgümaxã ingechaü̃ 
rü ixaxu rü tama ichibüchaü̃. 8 Rü nüma 
ga Eucána rü naxma̱x ga Ánana naca rü 
nhanagürü ngĩxü̃: —¿Ta̱xacüca̱x 
cuxaxu? ¿Rü ta̱xacüca̱x cungechaü̃ rü 
tama cuchibü? ¿Tama ẽ̱xna i chama rü 
10 ya cunearü yexera cuxü̃́ chamexü̃? 
—nhanagürü. 9 Rü yexguma ĩane ga 
Chíruwa nayexmagügu, rü wüxi ga 
yáuanecü ga chibüwena rü ngĩma ga 
Ána rü Tupanapatawa ixũ. Rü nüma ga 
chacherdóte ga Erí rü norü tochicaxü̃ ga 
nawa natoooxü̃wa narüto ga 
 
1 SAMUEL 
 
(1 Chamué) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
200 
Tupanapataarü ĩã̱xarü ngaicamána. 
10 Rü ngĩma ga Ána rü poraãcü ixaxu, rü 
ngĩgümaxã ingechaü̃, rü yemaacü 
iyumüxẽ, rü Tupanana ica. 11 Rü ngĩrü 
yumüxẽwa rü Tupanamaxã ixuneta rü 
ngĩgürügü: —Pa Tupana ya Daxũwa 
Ngẽxmacüx, rü ngẽxguma chi nüxü̃ 
cucua̱xgu nax nhuxãcü ngúxü̃ nax 
chingexü̃ naxca̱x i ngẽma nax 
changexacüxü̃ ¡rü choxü̃́ nüxü̃ naxĩnü i 
nhaa chorü yumüxẽ, rü choxna namu ya 
wüxi ya chaune! Rü yimá rü tá cuxna 
chanamu nax cuxrüxü̃ yixĩxü̃ca̱x. Rü 
ngẽma norü cua̱xruxü̃ nax aixcuma 
cuxna chanamuxü̃ rü tagutáma niyoeru 
—ngĩgürügü. 12 Rü ngĩma ga Ána rü 
imáarü yumüxẽã̱x nax Tupanamaxã 
yadexaxü̃, rü nüma ga Erí rü ngĩã̱xgu 
nadawenü. 13 Rü ngĩma rü ngĩãxẽwa 
iyumüxẽ, rü tama nüxü̃ taxĩnü ga ngĩga. 
Rü ngĩã̱xicatama nixĩ ga ixĩã̱xcüüxü̃. Rü 
yemaca̱x ga Erí rü nagu narüxĩnü ga nax 
nangãxü̃xü̃. 14 Rü nhanagürü ngĩxü̃: 
—¿Nhuxãcü i ngãxãcü nua cuxũxü̃? ¡Rü 
marütama nax cungãxechaxü̃! 
—nhanagürü ngĩxü̃. 15 Rü ngĩma ga Ána 
rü inangãxü̃ rü ngĩgürügü: —Tama nixĩ 
i changãxü̃xü̃, Pa Corix. Tama nixĩ i 
ta̱xacü rü axchiü i ngúchixáxü̃ rüe̱xna 
wíũ ya ngúchixacü chayaxaxüxü̃. Rü 
ngẽma choxü̃ ngupetüxü̃ nixĩ nax 
changexacüxü̃ rü ngẽmaca̱x 
changechaü̃, rü Tupanamaxã nüxü̃ 
chixuxü̃ i ngẽma guxchaxü̃. 16 ¡Rü tauxü̃́ 
i nagu curüxĩnüxü̃ rü chama rü wüxi i 
nge i chixecü chixĩxü̃! Rü guxü̃ma i 
nhaa ngunexü̃gügu rü íchayumüxẽ 
naxca̱x i ngẽma chorü oégaãxẽ rü 
i̱xãchiãxẽ —ngĩgürügü. 17 Rü yexguma 
ga Erí rü ngĩxü̃ nangãxü̃ rü nhanagürü: 
—¡Ẽcü taãxẽãcü natáegu! ¡Rü nüma ya 
Iraéuanecüã̱xgüarü Tupana rü cuxna 
naxãã i ngẽma nüxna naxca̱x cuca̱xaxü̃! 
—nhanagürü. 18 Rü ngĩma ga Ána rü 
inangãxü̃ rü ngĩgürügü: —Moxẽxü̃chi 
naxca̱x i ngẽma dexa —ngĩgürügü. Rü 
nhu̱xũchi itáegu rü iyachibü rü marü 
taguma wena ingechaü̃. 19 Rü moxü̃ãcü 
rü nangunetüxü̃egü ga Tupanapatawa 
nax naxĩxü̃ nax nüxü̃ 
yanacua̱xüü̃güxü̃ca̱x. Rü yemawena rü 
napataca̱x nawoegu ga ĩane ga Ramáwa. 
Rü nüma ga Eucána rü naxma̱x ga 
Ánaxü̃ nape. Rü nüma ga Tupana rü 
nanangãxü̃ ga ngĩrü yumüxẽ. 20 Rü 
yemaca̱x ga Ána rü ixãxacü. Rü 
yexguma nawa nanguxgu ga nax 
nabuxü̃ ga guma ngĩne, rü inaxüéga rü 
Chamué nixĩ ga naéga yerü Tupanana 
naxca̱x ica. Rü ngẽma naéga rü “Naxca̱x 
ínaca̱xacü”, nhaxü̃chiga nixĩ. 21 Rü guma 
nai ga taunecügu rü nüma ga Eucána rü 
naxma̱x ga Peninámaxã rü guxü̃ma ga 
naxacügümaxã rü ĩane ga Chíruwa naxĩ 
nax Tupanana yéma yaxããxü̃ca̱x ga 
norü ãmaregü, rü nüxü̃ 
yanacua̱xüü̃güxü̃ca̱x yema guxcüma ga 
taunecügu naxüüüxü̃rüxü̃. 22 Notürü ga 
naxma̱x ga Ána rü tama yéma ixũ, rü 
ngĩgürügü nüxü̃ ga ngĩte: —Taxũtáma 
ngẽ́ma chaxũ i chama nhu̱xmatáta 
yamaie ya daa bucü. Rü ngẽxgumaxica 
tá nixĩ i ngẽ́ma chanagaxü̃ nax Cori ya 
Tupanana chayamuxü̃ca̱x rü ngẽxma 
nax yanaxã̱ũ̱xũchixü̃ca̱x —ngĩgürügü. 
23 Rü nüma ga ngĩte ga Eucána rü ngĩxü̃ 
nangãxü̃ rü nhanagürü: —¡Ẽcü naxü i 
ngẽma cuma nagu curüxĩnügu rümexü̃! 
Rü marü name i nuxã curüxã̱ũ̱x rü 
nhu̱xmatáta cuyamaie ya yimá cune nax 
1 SAMUEL 1 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
201 
ngẽmaãcü yanguxẽẽãxü̃ca̱x i norü 
ngúchaü̃ ya Cori ya Tupana. Rü 
yemaacü ga ngĩma rü yexma irüxã̱ũ̱x, rü 
inayaxẽxẽ ga guma ngĩne rü 
nhu̱xmatáta yamaie —nhanagürü. 24 Rü 
yexguma marü yamaieãguwena ga 
guma bucü rü Cori ya Tupanapatawa 
inaga ga ĩane ga Chíruwa. Rü 
yexgumarüxü̃ ta yéma inagagü ga 
tamaepü̱x ga wocaxacü ga iyatüxü̃, rü 
wüxiwetaxü̃ ga trígu, rü wüxi ga 
tü̃xü̃acu ga wíũ. 25 Rü yexguma wüxi ga 
wocaxacü Tupanaca̱x yama̱xgüguwena, 
rü chacherdóte ga Erína nayamugü ga 
guma bucü. 26 Rü ngĩma ga Ána rü 
ngĩgürügü nüxü̃ ga guma chacherdóte: 
—Pa Corix ¿choxü̃ cucuáxü̃ yixĩxü̃? Rü 
chama nixĩ ga yema nge ga ü̃pa 
cupe̱xewa Tupanana chaca̱xaxü̃ chorü 
yumüxẽwa. 27 Rü nüxna chaca̱xaxü̃ nax 
choxna namuaxü̃ca̱x ya daa chaune, rü 
nüma rü marü choxü̃ nangãxü̃ ga yema 
naxca̱x íchaca̱xaxü̃. 28 Rü ngẽmaca̱x i 
nhu̱xmax rü nua cuxü̃tawa chanaga ya 
daa chaune nax nüxna 
chayamuxũchixü̃ca̱x ya Tupana 
—ngĩgürügü. Rü nhu̱xũchi ga nüma ga 
Erí rü nhaxtüanegu nayangücuchi rü 
Cori ya Tupanaxü̃ nicua̱xüxü̃. 
 
Ánaarü yumüxẽ 
 
2
  
1 Rü nhaãcü iyumüxẽ ga Ána: —Pa 
Corix, rü poraãcü cumaxã chataãxẽ 
erü choxna cunamu ya chaune. Rü 
nhu̱xmax rü choxü̃́ natauxcha nax 
chanangãxü̃gaxü̃ i ngẽma choxü̃ 
cugüexü̃ erü cuma choxü̃ curüngü̃xẽẽ. 
Rü ngẽmaca̱x chataãxẽxü̃chi. 2 Rü 
tataxuma ya texé ya cuxrüxü̃ üünexe, Pa 
Corix. Rü tataxuma ya texé cuxrüxü̃ 
duü̃xẽgüna dáuxe, Pa Torü Tupanax. Rü 
nataxuma i ta̱xacü i cuxü̃ rüyexeraxü̃ 
—ngĩgürügü. 
…… 
11 Rü nhu̱xũchi nüma ga Eucána rü 
naxacüã̱xgü rü naxma̱xgümaxã 
napataca̱x nawoegu ga ĩane ga Ramáwa. 
Notürü nüma ga guma nane ga bucü rü 
yexma chacherdóte ga Eríxü̃tagu 
narüxã̱ũ̱x nax yéma Cori ya Tupanaaxü̃́ 
napuracüxü̃ca̱x. 
…… 
 
Chamuéxü̃ nayaxu ga 
 
Cori ya Tupana 
18 Rü nüma ga guma bucü ga Chamué rü 
niyachigü rü Cori ya Tupanaaxü̃́ 
napuracü. Rü naxchiru rü 
chacherdótegüchirurüxü̃ nixĩ nax 
líũchinaxca̱x yixĩxü̃. 19 Rü wüxichigü ga 
taunecügu ga yexguma norü mamá 
tümatemaxã guma Tupanapatawa 
taxĩĩxü̃gu nax Tupanaca̱x yéma 
tanangegüxü̃ca̱x ga tümaarü ãmaregü, rü 
Chamuéca̱x rü ta yéma tanangeexü̃ ga 
wüxi ga naxchiru ga nüxü̃́ taxüxü̃. 20 Rü 
nüma ga guma chacherdóte ga Erí rü 
Eucánamaxã rü naxma̱xmaxã mexü̃ 
naxuegu rü nhanagürü: —Nüma ya Cori 
ya Tupana rü tá cuxü̃́ nanaxütanü namaxã 
nax cuxü̃́ nax yaxãxacüxchigüxü̃ca̱x i 
nhaa nge natanü ya yimá ngĩne ya Corina 
namuãcü —nhanagürü. Rü yemawena ga 
Eucána rü Ána rü napataca̱x nawoegu. 
21 Rü nüma ga Cori ya Tupana rü Ánaxü̃ 
narüngü̃xẽẽ rü yemaca̱x iyaxãxacüxchigü. 
Rü yemaacü tamaepü̱xwa nangu ga ngĩne 
rü taxre ga ngĩxacü. Rü yoxni ga guma 
ngĩne ga Chamué rü Tupanape̱xewa 
niyachigü. 22 Rü nüma ga guma 
1 SAMUEL 1 
,  
2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
202 
chacherdóte ga Erí rü marü poraãcü 
nayaxüchi. Notürü nüxü̃ nacua̱xama ga 
yema chixexü̃ ga nanegü ixügüxü̃, rü 
nhuxãcü yema ngexü̃gü ga 
Tupanapataarü ücuchicawa 
puracüexü̃maxã nax namaxẽxü̃. 23 Rü 
yemaca̱x nanegüxü̃ nhanagürü: 
—Guxü̃ma i duü̃xü̃gü rü chamaxã nüxü̃ 
nixugügü nax nhuxãcü chixexü̃ pexügüxü̃ 
rü chixri pemaxẽxü̃. ¿Rü tü̱xcüü̃ 
ngẽmaãcü pemaxẽ? 24 Rü dücax, Pa 
Chaunegüx, rü nachixexüchima nixĩ i 
ngẽma ore i Tupanaarü duü̃xü̃gü nüxü̃ 
nixugügüxü̃ i pechiga. 25 Rü ngẽxguma 
wüxi i duü̃xü̃ rü to i duü̃xü̃maxã chixexü̃ 
ü̱xgux rü nangexma i norü mexẽẽruxü̃. 
Notürü ngẽxguma wüxi i duü̃xü̃ 
Tupanamaxã chixexü̃ ü̱xgux ¿rü texé tá 
tanamexẽxẽ i ngẽma? —nhanagürü. 
Notürü ga nümagü ga nanegü rü tama 
naga naxĩnüechaü̃, yerü ga Tupana rü 
marü namaxã nanaxuegu ga nax 
nadaiaxü̃. 26 Rü yoxni ga nüma ga guma 
ngextü̱xücü ga Chamué rü niyachigü. Rü 
Cori ya Tupana rü poraãcü namaxã 
nataãxẽ, rü duü̃xü̃gü rü ta namaxã 
nataãxẽgü. 
…… 
 
Tupana rü Chamuéxü̃ naca 
 
3
  
1 Rü nüma ga ngextü̱xücü ga 
Chamué rü Cori ya Tupanaaxü̃́ 
napuracü yema Erí namuxü̃ãcüma. Rü 
yexguma ga Tupana rü nhuxguacürica 
texémaxã nidexa. Rü nhuxguacürica 
texéca̱x nanango̱xẽxẽ ga ẽxü̃guxü̃. 2 Rü 
nüma ga Erí rü marü naya rü yemaca̱x 
marü nixoxetü rü tama mea ta̱xacüxü̃ 
nadau. Rü wüxi ga chütaxü̃gu rü norü 
ucapuwa ínape ga Tupanapatawa. 3 Rü 
nüma ga Chamué rü yema baú ga 
Tupanaarü mugü nawa 
yexmaxü̃xü̃taguama nape. Rü yema norü 
omü ga guma Tupanapata rü nanaiecha. 
4 Rü wüxi ga chütaxü̃ rü nüma ga Cori ya 
Tupana rü Chamuéxü̃ naca rü 
nhanagürü: —Pa Chamué, Pa Chamué 
—nhanagürü. Rü nüma ga Chamué rü 
nanangãxü̃: —Daxe chixĩ —nhanagürü. 
5 Rü yexgumatama ínarüda ga yema 
ínapexü̃wa rü Erí íyexmaxü̃wa nanha, rü 
nhanagürü: —Daxe chixĩ rü nua 
changexma. ¿Rü ta̱xacüca̱x cha̱u̱xca̱x 
cuca? —nhanagürü. Rü nüma ga Erí rü 
nanangãxü̃ga rü nhanagürü: —Taguma 
nixĩ i cuxca̱x chaca̱xü̃. ¡Ẽcü natáegu rü 
yape! —nhanagürü. Rü yexguma ga 
nüma ga Chamué rü natáegu rü nayape. 
6 Notürü nüma ga Cori ya Tupana rü 
wenaxarü Chamuéna naca rü nhanagürü: 
—Pa Chamué —nhanagürü. Rü nüma ga 
Chamué rü ínarüda, rü Erí íyexmaxü̃wa 
nanha rü nhanagürü: —Daxe chixĩ rü 
nua changexma. ¿Ta̱xacüca̱x cha̱u̱xca̱x 
cuca? —nhanagürü. Rü nüma ga Erí rü 
nanangãxü̃ga rü nhanagürü: —Taguma 
nixĩ i cuxca̱x chaca̱xü̃, Pa Chaunex. ¡Ẽcü 
natáegu rü yape! —nhanagürü. 7 Rü 
nüma ga Chamué rü tama nüxü̃ nacua̱x 
nax Cori ya Tupana yixĩxü̃ ga namaxã 
idexaxü̃ yerü ga aixrügumaãcü taguma 
namaxã nidexa. 8 Notürü yema 
chütaxü̃gu rü nüma ga Cori ya Tupana rü 
norü tamaepü̱xcüna Chamuéna naca. Rü 
nüma ga Chamué rü ínarüda rü 
Eríxü̃tawa nanha rü nhanagürü: —Daxe 
chixĩ, rü nua changexma. ¿Rü ta̱xacüca̱x 
cha̱u̱xca̱x cuca? —nhanagürü. Rü nüma 
ga Erí rü nüxü̃ nicua̱xãchi ga Cori ya 
Tupana nax yixĩxü̃ ga gumá Chamuéna 
1 SAMUEL 2 
,  
3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
203 
ca̱xacü. 9 Rü nüma ga Erí rü Chamuéxü̃ 
nhanagürü: —¡Ẽcü yape! Rü ngẽxguma 
Cori ya Tupana wena cuxna caxgu ¡rü 
nangãxü̃ga rü nhacuxü̃ tá: “Rü idexa rü 
yimá curü duü̃ rü nüxü̃ naxĩnü nixĩ”, 
nhacuxü̃ tá! —nhanagürü. Rü yexguma 
nüma ga Chamué rü natáegu rü nayape. 
10 Rü yemawena ga nüma ga Cori ya 
Tupana rü wenaxarü Chamuéxü̃ naca ga 
yema noxri nüxü̃ naca̱xgurüü̃tama, rü 
nhanagürü: —Pa Chamué, Pa Chamué 
—nhanagürü. Rü nüma ga Chamué rü 
nanangãxü̃ga rü nhanagürü: —¡Idexa! Rü 
cuxü̃ naxĩnü nixĩ ya curü duü̃ 
—nhanagürü. 11 Rü nüma ga Cori ya 
Tupana rü nhanagürü: —Nhu̱xma rü 
Iraéuanecüã̱xgütanüwa tá chanaxü i 
ta̱xacü i guxãtáma namaxã ba̱i̱xãchiexü̃. 
Rü guxãma ya nüxü̃ ĩnüxe rü tá namaxã 
tangu̱xmachi̱xẽgü. 12 Rü ngẽma 
ngunexü̃gu rü taxũtáma 
chanangupetüxẽxẽ i guxü̃ma ga yema 
Erímaxã nüxü̃ chixuxü̃ ga nanegüchiga. 
13 Rü namaxã nüxü̃ chixu rü tá 
chanapoxcue i ngẽma nanegü naxca̱x i 
ngẽma chixexü̃ i nüma marü nüxü̃ 
nacuáxü̃. Yerü ga nanegü rü chixexü̃ 
chamaxã nixugüxe rü nüma rü tama 
nüxna nachogü naxca̱x ga yema chixexü̃ 
ga naxügüxü̃. 14 Rü ngẽmaca̱x i nhu̱xmax 
rü Erí nanegümaxã chanaxuegu nax 
taxũtáma nüxü̃́ nüxü̃ nax changechaü̃xü̃ i 
norü chixexü̃gü woo naxü̃nagü cha̱u̱xca̱x 
ínaguxgu rüe̱xna ãmaregü choxna 
naxuaü̃gügu —nhanagürü ga Tupana. 
15 Rü yemawena ga Chamué rü nape 
nhu̱xmata moxü̃ãcü yangune. Rü 
yexguma ínadaxgu rü inanawãxã ga 
Tupanapataarü ĩã̱xgü. Notürü nüma ga 
Chamué rü namuü̃ ga Erímaxã nüxü̃ nax 
yaxuxü̃ ga yema dexa ga Tupana namaxã 
nüxü̃ ixuxü̃. 16 Notürü nüma ga Erí rü 
Chamuéca̱x naca rü nhanagürü nüxü̃: 
—Pa Chaunex, Pa Chamué —nhanagürü. 
Rü nüma ga Chamué nanangãxü̃ga rü 
nhanagürü: —Daxe chixĩ —nhanagürü. 
17 Rü nüma ga Erí rü Chamuéna naca rü 
nhanagürü: —¿Nhuxũ nhaxü̃ yixĩxü̃ cuxü̃ 
ya Cori ya Tupana? ¡Rü guxü̃xü̃táma 
chamaxã quixu, rü taxuxü̃táma iquicu̱x! 
Rü Tupana poraãcü cuxü̃ poxcu̱x ega 
taxũtáma guxü̃ i ngẽma cumaxã nüxü̃ 
yaxuxü̃xü̃ chamaxã quixuxgu 
—nhanagürü. 18 Rü nüma ga Chamué rü 
guxü̃xü̃ma Erímaxã nixu rü taxuü̃ma 
iniicu̱x. Rü nüma ga Erí rü naba̱i̱xãchi rü 
nhanagürü: —Nüma nixĩ i Cori ya 
Tupana yixĩxü̃. ¡Ẽcü naxüã i ngẽma 
naxca̱x rümemaexü̃! —nhanagürü. 19 Rü 
nüma ga Chamué rü niyachigü, rü Cori 
ya Tupana rü nanaxü̃tagu. Rü guxü̃ma ga 
duü̃xü̃gü rü meama nüxü̃́ inarüxĩnüe ga 
norü ucu̱xẽgü. 20 Rü Dáü̃wa inaxügü, rü 
nhu̱xmata Bechébawa nangu ga 
Chamuéxü̃ nax nacua̱xgüxü̃ ga guxü̃ma 
ga Iraéuanecüã̱xgü ga nax aixcuma 
Tupanaarü orearü uruxü̃ nax yixĩxü̃. 21 Rü 
nüma ga Cori ya Tupana rü inayadaxẽxẽ 
ga Chamuémaxã nüxü̃ nax yaxuxü̃ ga 
norü ore nawa ga guma Tupanapata ga 
Chíruwa yexmane. Rü nüma ga Chamué 
rü nhu̱xũchi duü̃xü̃gümaxã nüxü̃ nixu ga 
yema norü ore ga Tupana. 
 
Firitéutanüxü̃gü rü nachixü̃anewa 
nanangegü ga yema baú ga 
Tupanaarü mugü nawa yexmaxü̃ 
 
4
  
1 Rü yema ga ngunexü̃gügu ga 
Iraéuanecüã̱xgü rü 
Firitéutanüxü̃gümaxã nügü nadai. Rü ga 
1 SAMUEL 3 
,  
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
204 
Iraéuanecüã̱xgüarü churaragü rü ĩane 
ga Ebenéchearü ngaicamána nayexmagü 
rü Firitéutanüxü̃güarü churaragü rü 
ĩane ga Aféwa nayexmagü. 2 Rü nüma 
ga Firitéutanüxü̃gü rü nügü namexẽxẽ 
nax Iraéuanecüã̱xgümaxã nügü 
nadaixü̃ca̱x. Rü yexguma nügü 
nadaixgu, rü nüma ga Firitéutanüxü̃gü 
rü Iraéuanecüã̱xgüxü̃ narüporamaegü rü 
tüxü̃ nadai ga 4,000 ga norü churaragü. 
3 Rü yexguma yema ínapegüxü̃ca̱x 
nawoegu̱xgu ga Iraéuanecüã̱xgüarü 
churaragü rü yema namaxã icua̱xgüxü̃ 
rü nügümaxã niporagatanücüxü nachiga 
ga yema nax Firitéutanüxü̃gü nadaixü̃, 
rü nhanagürügü nügümaxã: —¿Tü̱xcüü̃ i 
nhu̱xmax ya Tupana i 
Firitéutanüxü̃güxü̃ naxüchicaxü̃ nax 
tüxü̃ nadaixü̃ca̱x? ¡Rü ngĩxã Chíruwa 
taxĩ rü tayayaxu i ngẽma baú i Cori ya 
Tupanaarü mugü nawa ngẽxmaxü̃ nax 
ngẽmaãcü i nüma rü tatanüwa 
nangexmaxü̃ca̱x rü tüxü̃ ínapoxü̃xü̃ca̱x 
nüxna i ngẽma tórü uanügü! 
—nhanagürügü. 4 Rü yemaca̱x ga 
Iraéuanecüã̱xgü rü nhuxre ga churaragü 
Chíruwa namugü. Rü yéma nayayauxgü 
ga yema baú ga nawa nayexmaxü̃ ga 
norü mugü ga Cori ya Tupana ya 
guxü̃étüwa ngẽxmacü. Rü Opíni rü 
Finéya ga yema taxre ga Erí nanegü rü 
yema baú ga Cori ya Tupanaarü mugü 
nawa yexmaxü̃xü̃ta nixĩxü̃tanü. 
…… 
10 Notürü ga yema Firitéutanüxü̃gü rü 
Iraéuanecüã̱xgüxü̃ nadai. Rü nüma ga 
Iraéuanecüã̱xgü rü nixü, rü yema 
ínapegüxü̃wa nabuxmü. Rü nayue ga 
muxü̃ma ga Iraéuanecüã̱xgüarü 
churaragü, rü 30,000 wa nangu. 11 Rü 
yexgumarüxü̃ ta nanapugü ga yema baú 
ga Tupanaarü mugü nawa yexmaxü̃, rü 
nanadai ga Opíni rü Finéya ga yema 
taxre ga Erí nanegü. 12 Notürü wüxi ga 
churara ga Bẽyamítanüxü̃ ixĩxü̃ rü ninha 
ga yema nügü ínadaixü̃wa rü yematama 
ngunexü̃gu Chíruwa nangu. Rü norü 
ngechaü̃maxã nügü nayarügáutechiru, 
rü nügü nabuxeru, rü yemaacü ínangu. 
13 Rü yexguma yéma nanguxgu ga yema 
churara rü nüma ga Erí rü ĩã̱xwa narüto 
nawa ga yema norü tochicaxü̃. Rü 
namagu ínadawenü yerü naxca̱x 
naxoegaãxẽ ga yema baú ga Tupanaarü 
mugü nawa yexmaxü̃. Rü yema yatü rü 
guma ĩanegu naxücu rü nüxü̃ nixu ga 
yema ngupetüxü̃. Rü yexgumatama ga 
guxü̃ma ga duü̃xü̃gü rü inanaxügüe ga 
poraãcü nax naxauxexü̃. 14 Rü yemaxü̃ 
naxĩnügu ga Erí rü ínaca rü nhanagürü: 
—¿Ta̱xacüchiga nixĩ i ngẽma nax 
íyacuxcuxü̃? —nhanagürü. Rü nüma ga 
yema churara rü nanhu̱xãxẽ ga Erímaxã 
nüxü̃ nax yanaxuxü̃ ga yema ngupetüxü̃. 
15 Rü nüma ga Erí rü nüxü̃́ nayexma ga 
98 ga taunecü rü marü natauxetüxüchi 
ga yexguma. 16 Rü nüma ga churara rü 
nhanagürü: —Nhu̱xmatama íchangu i 
ngẽma togü ítadaixü̃wa nax ne 
chanhaxü̃. Rü nhu̱xmatama chinha i 
nawa i ngẽma dai —nhanagürü. Rü 
nüma ga Erí rü nüxna naca rü 
nhanagürü: —¿Ta̱xacü nangupetü, Pa 
Chaunex? —nhanagürü. 17 Rü nüma ga 
yema churara rü nanangãxü̃ga rü 
nhanagürü: —Nüma i Iraéuanecüã̱xgü 
rü Firitéutanüxü̃cha̱xwa nibuxmü 
nhu̱xmachi muxema ya tatanüxexü̃ 
nadai. Rü ngẽmatanügu nayue ya yimá 
taxre ya cune ya Opíni rü Finéya, rü 
1 SAMUEL 4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
205 
ngẽma baú i Tupanaarü mugü nawa 
ngẽxmaxü̃ rü Firitéutanüxü̃gü nanapugü 
—nhanagürü. 18 Rü yexguma yemaxü̃ 
naxĩnügu ga Erí, ga Firitéutanüxü̃gü nax 
napuxü̃ ga yema baú ga Tupanaarü 
mugüchixü̃, rü norü tochicaxü̃wa 
ínawa̱x rü ĩã̱xü̃tagu nangu. Rü yema nax 
nayaxüchixü̃ rü yangüxü̃, rü yemaca̱x 
nibüyenaxã ga yexguma nanguxgu, rü 
yexma nayu. Rü nüma ga Erí rü 40 ga 
taunecü nixĩ ga Iraéuanecüã̱xgümaxã 
inacuáxü̃. 
…… 
 
Firitéutanüxü̃gü rü nachixü̃anewa 
nanangegü ga yema baú ga 
Tupanaarü mugüchixü̃ 
 
5
  
1 Rü yexguma marü yapugüã̱xgu ga 
yema baú ga Tupanaarü 
mugüchixü̃, rü nüma ga Firitéutanüxü̃gü 
rü ĩane ga Ebenéchewa nanayauxgü rü 
norü ĩane ga Asdódewa nanangegü. 2 Rü 
nhu̱xũchi norü tupana ga Dagóũpatawa 
nanangegü rü yema 
naxchicüna̱xãxü̃tagu nanaxǘgü. 3 Rü 
moxü̃ãcü ga yexguma ínangugügu ga 
yema Asdódecüã̱xgü, rü 
Dagóũchicüna̱xãxü̃ inayangaugü ga 
nhaxtümüanegumare nguxü̃ nape̱xegu 
ga yema baú ga Tupanaarü mugü nawa 
yexmaxü̃. Rü yexguma ga yema 
duü̃xü̃gü rü nanayauxgü ga yema 
Dagóũchicüna̱xã rü wena nachicagu 
nanachixẽẽgü. 4 Notürü yexguma 
moxü̃ãcü pa̱xmama yéma naxĩxgu ga 
yema Asdódecüã̱xgü, rü nüxü̃ 
inayangaugü ga Dagóũchicüna̱xã ga 
wenaxarü nhaxtümüanegu ümarexü̃ 
nape̱xegu ga yema baú ga Tupanaarü 
mugü nawa yexmaxü̃. Rü ga naeru rü 
guma taxre ga naxme̱x rü nabüü̃ rü 
ĩã̱xgu nayanúmare. Rü yema naxü̃nerica 
nixĩ ga mexü̃. 5 Rü ngẽmaca̱x nixĩ i woo 
i nhu̱xmax i ngẽma Dagóũarü 
chacherdótegü rü ngẽxguma yima 
tupauca ya Asdódewa ngexmanegu 
nachocu̱xgu rü tama ngẽma mürapewa i 
ĩã̱xwa itoxexü̃wa nangagüxü̃. 6 Notürü 
nüma ga Cori ya Tupana rü nanapoxcue 
rü ínanaba̱i̱xgü ga yema duü̃xü̃gü ga 
Asdódecüã̱xgü, rü taixnamaxã 
nayada̱xaweexẽxẽ. 7 Rü yemaxü̃ 
nadaugügu ga yema duü̃xü̃gü ga 
Asdódecüã̱xgü rü nhanagürügü: 
—Ngẽma baú ya Iraéuanecüã̱xgüarü 
Tupanaarü ixĩxü̃ rü tama tanaxwa̱xe i 
tatanüwa nax nangexmaxü̃ erü 
ngẽmagagu nixĩ i ngẽma Tupana rü 
taxca̱x rü tórü tupana i Dagóũca̱x rü 
poraãcü guxchaxü̃ ínanguxẽẽxü̃ 
—nhanagürügü. 8 Rü yemaca̱x ga yema 
Asdódecüã̱xgü rü guxü̃ma ga 
Firitéutanüxü̃güarü ãẽ̱xgacügüca̱x 
nangema nax namaxã 
nangutaque̱xegüxü̃ca̱x. Rü nüxna 
nacagüe rü nhanagürügü: —¿Ta̱xacü tá 
namaxã ixügüxü̃ i ngẽma baú i ngẽma 
Iraéuanecüã̱xgüxü̃arü Tupanaarü 
mugüchixü̃? —nhanagürügü. Rü yema 
ãẽ̱xgacügü rü nanangãxü̃ga rü 
nhanagürügü: —¡Ẽcü ĩane ya Gáyiwa 
penangegü! —nhaxü̃maxã nanangãxü̃gü. 
Rü nüma ga yema Firitéutanüxü̃gü rü 
yéma guma ĩanewa nanangegü. 9 Notürü 
yexguma marü yéma 
nangegüã̱xguwena, rü nüma ga Cori ya 
Tupana rü yema ĩanecüã̱xgüxü̃ 
nayaxĩ̱xãchiãẽxẽẽgü, yerü taixnamaxã 
nayada̱xaweexẽxẽ ga guxü̃ma ga 
duü̃xü̃gü ga ibuxü̃ rü iyaxü̃. 10 Rü 
1 SAMUEL 4 
,  
5 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
206 
yexguma ga nüma ga Firitéutanüxü̃gü 
rü ĩane ga Ecróü̃waama nanangegü ga 
yema baú ga Tupanaarü mugüchixü̃. 
Notürü yexguma Ecróü̃wa nanguxgu ga 
yema baú, rü yema duü̃xü̃gü ga 
Ecróü̃cüã̱xgü rü nixaixcha rü 
nhanagürügü: —¿Tü̱xcüü̃ nua penange i 
ngẽma Iraéuanecüã̱xgüarü Tupanaarü 
mugüchixü̃ nax toxü̃ nadaixü̃ca̱x ya 
guxãma? —nhanagürügü. 11 Rü guma 
ĩanewa rü guxü̃ma ga duü̃xü̃gü rü 
nanaxĩ̱xãchiãxẽgü, yerü Tupana rü 
poraãcü nanapoxcue. Rü yemaca̱x ga 
yema ĩanecüã̱xgü rü guxü̃ma ga 
Firitéutanüxü̃güarü ãẽ̱xgacügüca̱x 
nangema rü nhanagürügü nüxü̃: —¡Nua 
torü ĩanewa ípenangexechi i ngẽma baú 
i Iraéuanecüã̱xgüarü Tupanaarü 
mugüchixü̃, rü nachixü̃aneca̱xtama 
penatáeguxẽxẽ nax tama toxü̃ 
nadaixü̃ca̱x i guxãma i tomax! 
—nhanagürügü. 12 Rü poraãcü naxauxe 
ga guma ĩanecüã̱x, yerü yema tama 
yuexü̃ rü guxü̃wama nataixnaxü̃negü. 
 
Firitéutanüxü̃gü rü nanatáeguxẽẽgü 
ga yema baú ga Tupanaarü 
mugüchixü̃ 
 
6
  
1 Rü yema baú ga Tupanaarü 
mugüchixü̃ rü 7 ga tauemacü 
Firitéutanüxü̃güarü naanewa nayexma. 
2 Rü nüma ga Firitéutanüxü̃gü rü 
nanangutaque̱xexẽxẽ ga norü 
chacherdótegü rü yuüxü̃gü nax 
yemagüna nacagüexü̃ca̱x, rü 
nhanagürügü: —¿Ta̱xacü tá namaxã 
taxüxü̃ i ngẽma Iraéuanecüã̱xgüarü 
Tupanaarü mugüchixü̃? ¡Tomaxã nüxü̃ 
pexu nax nhuxãcü tá wena 
nachixü̃aneca̱x tanatáeguxẽẽxü̃! 
—nhanagürügü. 3 Rü nüma ga yema 
chacherdótegü rü yuüxü̃gü rü 
nanangãxü̃gagü, rü nhanagürügü: 
—Ngẽxguma penatáeguxẽẽgu i ngẽma 
baú i Iraéuanecüã̱xgüarü Tupanaarü 
mugüchixü̃, rü ¡taxũtáma 
ngẽmaãcümare penatáeguxẽxẽ! Rü 
name nixĩ nax nüxna penaxãxü̃ i wüxi i 
ãmare nax ngẽmaãcü 
Iraéuanecüã̱xgüarü Tupanaxü̃ namaxã 
perüngüxmüxẽẽxü̃. Rü ngẽxguma i 
pema rü tá pexca̱x nitaanegü rü tá nüxü̃ 
pecua̱xãchitanü nax ngẽmagagu yixĩxü̃ i 
Tupana i pexü̃ yada̱xaweexẽẽxü̃ 
—nhanagürügü. 4 Rü nüma ga duü̃xü̃gü 
rü yema chacherdótegüna rü yuüxü̃güna 
nacagüe, rü nhanagürügü nüxü̃: 
—¿Ta̱xacü tá nixĩ i nüxna taxãmarexü̃ 
nax namaxã tanangüxmüxẽẽxü̃ca̱x? 
—nhanagürügü. Rü nümagü ga 
chacherdótegü rü yuüxü̃gü 
nanangãxü̃gü rü nhanagürügü: 
—Penaxwa̱xe i penaxü i 5 i 
naxchicüna̱xãgü i úirunaxca̱x i 
nataixnapü̱xügüraxü̃xü̃. Rü ngẽma 
naxchicüna̱xãgü rü ngẽma 5 i perü 
ãẽ̱xgacügüe̱xpü̱x tá nixĩ i penaxüxü̃. Rü 
nhu̱xũchi 5 i ü̃cachicüna̱xã i úirunaxca̱x 
tá pexü. Erü ngẽma taixnagümaxã nixĩ i 
Tupana i pexü̃ yada̱xaweexẽẽxü̃, rü 
ü̃cagümaxã nixĩ i guxchaxü̃ pexna 
naxãxü̃ i guxãma i pemax rü perü 
ãẽ̱xgacügü. 5 Rü ngẽmaca̱x name nixĩ i 
ípenaxüxü̃ i ngẽma taixnachicüna̱xãgü 
rü naxchicüna̱xãgü i ngẽma ü̃cagü i 
guxchaxü̃ pexna ãxü̃ i perü ĩanewa. ¡Rü 
nüxü̃ pecua̱xüxü̃ ya yimá 
Iraéuanecüã̱xgüarü Tupana! Rü 
bexmana ngẽmaãcü tá nüxü̃ narüchau 
nax pexü̃ yada̱xaweexẽẽxü̃, rü pexü̃ 
1 SAMUEL 5 
,  
6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
207 
napoxcuexü̃ i pemax rü perü tupanagü 
rü perü naanegü. 6 ¿Rü tü̱xcüü̃ pegü 
ípenataiãchiarü maxü̃ã̱xgü narüxü̃ ga 
yema Eyítuanecüã̱xgü rü norü ãẽ̱xgacü 
ga Faraóũ? Yerü yexguma Tupana 
düxwa guxchaxü̃ naxca̱x 
ínguxẽẽguxicatama nixĩ ga 
Iraéutanüxü̃güxü̃ yangexgüxü̃. 7 ¡Rü 
ngexwaca̱xü̃ne ya peweü̃ ya ãchicune 
pexü̱x! ¡Rü yima peweü̃ rü taxre i woca 
i ãxacüxü̃ rü taguma ü̃paacü nhuxgu 
ta̱xacü i túgüxü̃wa peyanga̱xcuchi̱x! 
Notürü ngẽma naxacügü ¡rü naxpǘü̃gu 
namaxã penguxü̃ nax tama naéwe 
nangẽgüxü̃ca̱x! 8 ¡Rü nhu̱xmachi yima 
peweü̃gu peyaxǘe i ngẽma baú i Cori ya 
Tupanaarü mugü nawa ngẽxmaxü̃! ¡Rü 
ngẽma baúcüwagu peyaxǘechixü̃ i 
ngẽma naxchicüna̱xãgü i úirunaxca̱x 
ixĩgüxü̃ i norü Tupanaarü 
ngüxmüxẽẽruxü̃ ixĩxü̃! ¡Rü ngẽmawena 
rü peyangexgü i ngẽma wocagü nax 
nüma ínanaxwa̱xexü̃wa naxĩxü̃ca̱x 
namaxã i ngẽma baú! 9 Rü pema rü mea 
tá penangugü rü ngextáama naxĩ i 
ngẽma wocagü namaxã i ngẽma baú. Rü 
ngẽxguma Iraéuanecüã̱xgüarü 
naanewaama naxĩxgu i Becheméwaama, 
rü ngẽmawa tá nüxü̃ tacua̱x nax yimá 
Iraéuanecüã̱xgüarü Tupana yixĩxü̃ i 
taxca̱x ínanguxẽẽxü̃ i ngẽma 
da̱xaweane. Notürü ngẽxguma tama 
ngẽ́maama naxĩxgu rü ngẽmawa tá 
nüxü̃ tacua̱x nax tama 
Iraéuanecüã̱xgüarü Tupana yixĩxü̃ ga 
tüxü̃ poxcucü rü woetama ngẽma taxca̱x 
ínangumare —nhanagürügü. 10 Rü 
yemaacü nanaxügü ga yema yatügü. Rü 
taxre ga woca ga ixãxacüxü̃ niyauxgü rü 
tümapǘü̃gu tüxü̃ nawocu ga guxema 
naxacügü. Rü yemawena ga yema 
wocagü rü guma naweü̃wa 
nayangacuchigü. 11 Rü nhu̱xmachi guma 
naweü̃gu nayaxüegü ga yema baú ga 
Cori ya Tupanaarü mugü nawa 
yexmaxü̃. Rü yexma nayaxüechixü̃gü ta 
ga yema ü̃cachicüna̱xãgü ga úirunaxca̱x, 
rü yema taixnachicüna̱xãgü. 12 Rü 
yemawena ga yema wocagü rü ĩane ga 
Becheméwa nadaxü̃ ga namagu naxĩ, rü 
nixáietanü, rü we̱xgu naxĩ rü taxuwama 
ínachocu. Rü nüma ga 
Firitéutanüxü̃güarü ãẽ̱xgacügü rü 
naweama nixĩxü̃tanü nhu̱xmata 
Becheméarü üyeanewa nangugü. 13 Rü 
yema duü̃xü̃gü ga Bechemécüã̱xgü ga 
naanegüwa tríguarü buxuwa puracüexü̃, 
rü yexguma nüxü̃ nadaugügu ga yema 
baú ga Cori ya Tupanaarü mugü nawa 
yexmaxü̃, rü nataãxẽgü. 14 Rü yexguma 
Yuchuéarü naanewa nanguxgu ga 
Becheméwa, rü yéma nayachaxãchi. Rü 
yéma nayexma ga wüxi ga nuta ga tacü. 
Rü nüma ga Bechemécüã̱xgü ga 
duü̃xü̃gü rü nagu napogüe ga guma 
naweü̃ rü üxüxü̃ nayaxĩxẽẽgü. Rü ga 
yema wocagü rü Tupanaca̱x nanadai rü 
ínanagu. 15 Rü nümagü ga Lewítanüxü̃ 
rü marü ínanaxüegü ga yema baú ga 
Tupanaarü mugüchixü̃ rü yema caichaũ 
ga nawa nayexmagüxü̃ ga yema 
ü̃cachicüna̱xãgü, rü yema úirupü̱xügü 
ga nataixnapü̱xügüraxü̃xü̃. Rü guma 
nuta ga tacüétügu nananugü. Rü yema 
ngunexü̃gu ga yema Bechemécüã̱xgü rü 
Cori ya Tupanaca̱x ínanagu ga 
naxü̃nagü rü muxü̃ma ga togü ga norü 
ãmaregü. 16 Rü nüma ga yema 5 ga 
ãẽ̱xgacügü ga Firitéutanüxü̃gü rü 
yáxü̃wa nüxü̃ narüdaunü. Rü yexguma 
1 SAMUEL 6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
208 
marü nüxü̃ nadaugügu ga marü 
Iraéuanecüã̱xgüme̱xẽwa nax nanguxü̃ ga 
yema baú, rü yemawena rü Ecróü̃ca̱x 
nawoegu ga yematama ngunexü̃gu. 
17 Rü yema 5 ga taixnachicüna̱xãgü ga 
úirunaxca̱x ga Firitéutanüxü̃gü Cori ya 
Tupanana naxuaxü̃güxü̃ norü 
ngüxmüxẽẽruxü̃, rü yema rü guma 
ĩanegü ga Asdóde, rü Gácha, rü Acarúü̃, 
rü Gáyi, rü Ecróü̃arü ãmaregü nixĩ. 
…… 
19 Notürü nüma ga Cori ya Tupana rü 
nanadai ga nhuxre ga duü̃xü̃gü ga 
Bechemécüã̱xgü yerü yema Tupanaarü 
mugüchixü̃ ga baúgu nadacu. Rü 70 ga 
yatügü nixĩ ga yuexü̃. Rü nüma ga yema 
ĩanecüã̱xgü rü poraãcüxüchima naxauxe 
naxca̱x ga yema duü̃xü̃gü ga Cori ya 
Tupana natanüwa daixü̃. 20 Rü yemaca̱x 
ga nüma ga Bechemécüã̱xgü rü 
nhanagürügü: —¿Texé tame nax Cori ya 
Tupana ya üünecüpe̱xegu tachixü̃? ¿Rü 
ngextá tá ínamuxü̃ i ngẽma baú i 
nhu̱xmax? —nhanagürügü. 21 Rü 
yemaca̱x ĩane ga 
Quiriáte-Yearíü̃cüã̱xgüca̱x yéma 
namugagü rü nhanagürügü: —Ngẽma 
Firitéutanüxü̃gü rü marü nanatáeguxẽẽgü 
i ngẽma baú i Cori ya Tupanaarü 
mugüchixü̃. Rü ngẽmaca̱x name i nua 
pexĩ rü peyayaxu —nhanagürügü. 
 
7
  
1 Rü nüma ga 
Quiriáte-Yearíü̃cüã̱xgü rü 
Becheméwa nayayauxgü ga yema baú 
ga Cori ya Tupanaarü mugüchixü̃. Rü 
norü ĩanewa nanangegü rü 
nayaxǘcuchigü napatagu ga Abinadábi 
ga wüxi ga ma̱xpǘnegu ãchiü̃cü. Rü 
nane ga Ereacháxü̃ naxunetagü nax 
nüxna nadauxü̃ca̱x. 
 
Chamué rü Iraéuanecüã̱xgümaxã 
inacua̱x 
2 Rü 20 ga taunecü ningu ga yema 
Tupanaarü mugüchixü̃ ga ĩane ga 
Quiriáte-Yearíü̃wa nax nayexmaxü̃. Rü 
guxü̃ma ga Iraéuanecüã̱xgü rü poraãcü 
nangechaü̃gü yerü nüma nagu 
naxĩnüegu rü nüma ga Cori ya Tupana 
rü marü ínanawogü. 3 Rü yemaca̱x nüma 
ga Chamué rü guxü̃ma ga yema 
Iraéuanecüã̱xgüxü̃ nhanagürü: 
—Ngẽxguma pema rü aixcuma Cori ya 
Tupanaca̱x pewoegu̱xgux, rü name nixĩ i 
ípenawogü i guxü̃ma i ngẽma 
tupananetagü ixĩgüxü̃, rü ngẽma 
tupananeta i Atarúchichicüna̱xã. Rü 
penaxwa̱xegü i Cori ya 
Tupanaguxicatama perüxĩnüe rü nüxü̃ 
pecua̱xüxü̃gü. Rü ngẽxguma ngẽmaãcü 
penaxü̱xgux, rü nüma ya Tupana rü tá 
pexü̃ ínanguxü̃xẽxẽ naxme̱xwa i ngẽma 
Firitéutanüxü̃gü —nhanagürü. 4 Rü 
nüma ga Iraéuanecüã̱xgü rü ínanawogü 
ga naguxü̃raxü̃ãcü üxü̃ ga 
Baáchicüna̱xãgü rü 
Atarúchichicüna̱xãgü. Rü Cori ya 
Tupanaxü̃xicatama nicua̱xüxü̃gü. 5 Rü 
yemawena ga Chamué rü 
Iraéuanecüã̱xgüxü̃ nhanagürü: —¡Ĩane 
ya Míspagu pengutaque̱xegü i guxãma i 
pemax i Iraéuanecüã̱xgü! Rü ngẽ́ma tá 
nixĩ i peétüwa nüxna chachogüxü̃ ya 
Tupana —nhanagürü. 6 Rü nüma ga 
Iraéuanecüã̱xgü rü Míspagu 
nangutaque̱xegü. Rü yéma puchuwa 
dexáta nayauxü̃gü, rü Cori ya 
Tupanape̱xegu nanabagü norü 
ãmareruxü̃. Rü yema ga ngunexü̃gu rü 
naxauree rü tama nachibüe. Rü guxü̃ma 
1 SAMUEL 6 
,  
7 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
209 
ga duü̃xü̃gü rü nüxü̃ nixugüe nax 
chixexü̃ naxügüxü̃ ga Tupanape̱xewa. 
Rü yéma Míspawa nixĩ ga Chamué ga 
inaxügüãxü̃ ga Iraéuanecüã̱xgümaxã 
inacuáxü̃. 
…… 
15 Rü yexguma namaxü̱̃xgu ga Chamué 
rü Iraéuanecüã̱xgümaxã inacua̱x. 16 Rü 
gucüma ga taunecügu rü ĩanegü ga 
Betéuwa rü Yigáwa rü Míspawa 
naxũũxü̃ nax yema Iraéuanecüã̱xgüxü̃ 
yanangü̃xẽẽxü̃ca̱x nax nhuxãcü 
inawe̱xãchixẽẽãxü̃ca̱x ga norü 
guxchaxü̃gü. 17 Rü nhu̱xmachi norü ĩane 
ga Ramáca̱x natáeguuxü̃, yerü yexma 
nixĩ ga naxãchiü̃xü̃. Rü yéma nixĩ ga 
Iraéuanecüã̱xgümaxã inacuáxü̃. Rü 
yexma nanaxü ga Cori ya Tupanaarü 
cua̱xüxü̃chica ga nawa naxü̃nagü 
yaguxü̃. 
 
Iraéuanecüã̱xgü rü nanaxwa̱xegü 
nax nüxü̃́ nangexmaxü̃ ya wüxi ya 
ãẽ̱xgacü ya réi 
 
8
  
1 Rü yexguma marü naya̱xgu ga 
Chamué, rü nanegüxü̃ naxuneta 
nax Iraéuanecüã̱xgümaxã 
inacua̱xgüxü̃ca̱x. 2 Rü guma nüxíraxü̃cü 
ga nane rü Yoéugu naxãéga. Rü guma 
norü taxre ga nane rü Abíagu naxãéga. 
Rü Bechébawa nixĩ ga ãẽ̱xgacü yixĩgüxü̃. 
3 Notürü tama nanatürüxü̃ nixĩgü, yerü 
norü yemaxü̃güguama narüxĩnüe. Rü 
yexguma ta̱xacürü guxchaxü̃ 
namexẽẽgügu rü nanayauxtanügü, rü 
tama aixcuma mea guxü̃ma ga 
duü̃xü̃güxü̃ narüngü̃xẽẽ. 4 Rü düxwa ga 
Iraéuanecüã̱xgüarü ãẽ̱xgacügü rü 
nügümaxã nangutaque̱xegü, rü ĩane ga 
Ramáwa naxĩ nax Chamuéxü̃ 
íyadaugüxü̃ca̱x. 5 Rü Chamuéxü̃ 
nhanagürügü: —Cuma rü marü cuya, rü 
cunegü rü tama cuxrüxü̃ mea namaxẽ. 
Rü ngẽmaca̱x ¡nüxü̃ naxuneta i wüxi i 
torü ãẽ̱xgacü i réi nax tomaxã 
inacuáxü̃ca̱x ngẽxgumarüxü̃ i ngẽma 
togü i nachixü̃anegü nax nüxü̃́ 
nangexmaxü̃ i norü ãẽ̱xgacü i réi! 
—nhanagürügü. 6 Rü yexguma ga nüma 
ga Chamué rü tama namaxã nataãxẽ 
yerü yema duü̃xü̃gü rü nanaxwa̱xegü 
nax nüxü̃́ nangexmaxü̃ ya wüxi ya 
ãẽ̱xgacü ya réi nax namaxã inacuáxü̃ca̱x. 
Rü yemaca̱x Tupanamaxã nüxü̃ nixu 
norü yumüxẽwa. 7 Notürü nüma ga Cori 
ya Tupana rü Chamuéxü̃ nangãxü̃ga rü 
nhanagürü: —¡Ẽcü naxü i ngẽma cuxna 
naxca̱x nacagüxü̃! Erü tama cuxü̃ nixĩ i 
naxoo̱xgüxü̃, rü choxü̃waxi nixĩ, erü 
tama nanaxwa̱xegü i norü ãẽ̱xgacü nax 
chixĩxü̃. 8 Rü yexguma Eyítuanewa 
íchanguxü̃xẽxẽ̱xgucürüwa nixĩ ga 
choxna yaxĩgachixü̃ nax tupananetawe 
nax naxĩxü̃ca̱x. Rü ngẽmatama nixĩ i 
nhu̱xmax cumaxã naxügüxü̃. 9 ¡Ẽcü naxü 
i ngẽma naxca̱x ínacagüxü̃! ¡Notürü mea 
namaxã nüxü̃ ixu i ngẽma duü̃xü̃gü i 
nhuxãcü tá ya namaxã naporae ega 
nangexmagu ya wüxi ya norü ãẽ̱xgacü 
ya réi poraãcü namuxü̃! —nhanagürü. 
10 Rü nüma ga Chamué rü yema 
duü̃xü̃gümaxã nüxü̃ nixu ga yema 
Tupana namaxã nüxü̃ ixuxü̃. 11 Rü 
nhanagürü nüxü̃: —Ngẽxguma 
penaxwa̱xegu nax pexü̃́ nangexmaxü̃ i 
perü ãẽ̱xgacü i réi rü nhaãcü tá nixĩ i 
pemaxã inacuáxü̃ i ngẽma ãẽ̱xgacü: Rü 
tümaca̱x tá naca ya penegü nax 
churaragü tixĩgüxü̃ca̱x, rü tümáxegü rü 
churaragü i naweü̃ ya dairuü̃maxã 
1 SAMUEL 7 
,  
8 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
210 
icua̱xgüxü̃ nax tixĩgüxü̃ca̱x, rü tümáxegü 
rü cowarugü i dairuü̃maxã icua̱xgüxü̃ 
nax tixĩgüxü̃ca̱x, rü tümáxegü rü 
churaragü i noxrütama daruü̃gü nax 
tixĩgüxü̃ca̱x. 12 Rü ngẽxgumarüxü̃ tá ta 
tüxü̃ naxuneta ya toguxegü nax 1000 i 
churaragüarü ãẽ̱xgacü nax tixĩgüxü̃ca̱x, 
rü toguxegü nax 50 i churaragüarü 
ãẽ̱xgacü nax tixĩgüxü̃ca̱x. Rü pemagü, rü 
ngẽma ãẽ̱xgacü rü tümáxegü rü tá norü 
naanearü aimüanewa tüxü̃ 
napuracüexẽxẽ, rü toguxe rü tá norü 
nanetüarü buxgüwa tüxü̃ 
napuracüexẽxẽ, rü toguxe rü tá 
naxnegüarü üwa tüxü̃ napuracüexẽxẽ, 
rü toguxe rü tá naweü̃ ya dairuü̃arü üwa 
tüxü̃ napuracüexẽxẽ. 13 Rü tá tüxü̃ nade 
ya pexacügü nax nüxü̃́ 
taxüwemügüxü̃ca̱x, rü norü poũarü üwa 
nax tapuracüexü̃ca̱x, rü norü pumára 
nax taxügüxü̃ca̱x. 14 Rü nügüxü̃́ tá 
nanayaxu i ngẽma naanegü 
irümemaegüxü̃, rü ngẽma rümemaegüxü̃ 
i perü úwanecü rü oríwanecü, rü 
nhu̱xũchi ngẽma ãẽ̱xgacügü i natüü̃wa 
ügüxü̃na tá nanana. 15 Rü ngẽma 10 
wetaxü̃ i perü tríguwa rü perü úwawa, 
rü ngẽma ãẽ̱xgacü tá pexna nanayaxu i 
wüxiwetaxü̃, rü nhu̱xũchi ngẽma 
ãẽ̱xgacügü i natüü̃wa ügüxü̃na tá 
nanana. 16 Rü ngẽxgumarüxü̃ tá ta pexna 
tüxü̃ napuxü̃ ya yíxema duẽxẽgü ya 
pexü̃́ puracüexe rü yíxema pexü̃taxü̃gü. 
Rü ngẽma rümemaexü̃ i perü woca i 
puracüruü̃gü, rü búrugü, rü tá pexna 
nanade nax nügüxü̃́ 
napuracüexẽẽãxü̃ca̱x. 17 Rü ngẽma 10 i 
perü carnérugüwa rü tá pexna nanayaxu 
i wüxi nax noxrüxü̃ yixĩxü̃ca̱x. Rü pema 
tátama nixĩ i nhu̱xmachi nüxü̃́ 
pepuracüexü̃. 18 Rü ngẽma i ngunexü̃gu i 
namaxã pechixeãẽgügu i ngẽma ãẽ̱xgacü 
i nhu̱xmax naxca̱x ípecagüxü̃ rü nüma 
ya Cori ya Tupana rü marü taxũtáma 
pexü̃ nacuáxchaü̃ —nhanagürü ga 
Chamué. 19-20 Notürü nüma ga yema 
duü̃xü̃gü, rü tama inarüxĩnüechaü̃ ga 
yema Chamué namaxã nüxü̃ ixuxü̃. Rü 
nhanagürügüama: —Nüétama, rü 
tanaxwa̱xegü i toxü̃́ nangexma ya wüxi 
ya ãẽ̱xgacü ya réi nax ngẽma togü i 
nachixü̃anerüxü̃ tixĩgüxü̃ca̱x. Rü nüma 
tá nixĩ i tórü ãẽ̱xgacü yixĩxü̃, rü tá 
tomaxã inacuáxü̃ ega ngẽxguma 
togümaxã togü tadaixgux 
—nhanagürügüama. 21 Rü yexguma 
yema duü̃xü̃gügaxü̃ naxĩnüguwena ga 
Chamué, rü Cori ya Tupanamaxã nüxü̃ 
nixu ga yema duü̃xü̃güga. 22 Rü nüma ga 
Cori ya Tupana rü Chamuéxü̃ 
nangãxü̃ga rü nhanagürü: —¡Naxü i 
ngẽma naxca̱x ínacagüxü̃ rü nüxü̃ 
naxuneta ya wüxi ya norü ãẽ̱xgacü ya 
réi! —nhanagürü. Rü yexguma nüma ga 
Chamué rü yema Iraéuanecüã̱xgüxü̃ 
namu nax norü ĩanegüca̱x nawoeguxü̃. 
 
Chaú rü Chamuéxü̃tawa nangu 
 
9
  
1 Rü Bẽyamítanüxü̃wa nayexma ga 
wüxi ga yatü ga Quíchigu ãégacü. 
Rü nüma rü Abié nane nixĩ rü 
Cherótaxa nixĩ. Rü guxema toguxe ga 
norü o̱xi rü Becoráchi ga Afía nane tixĩ. 
Rü nüma ga Quíchi rü wüxi ga yatü ga 
guxãma nüxü̃ ngechaü̃cü nixĩ. 2 Rü 
nüma rü nüxü̃́ nayexma ga wüxi ga 
nane ga ngextü̱xücü ga guxü̃wama 
mexechicü ga Chaúgu ãégacü. Rü 
guxü̃ma ga yatüxü̃ ga 
Iraéuanecüã̱xgüarü yexera namexechi, 
1 SAMUEL 8 
,  
9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
211 
rü norü máchanewa rü taxúema nüxü̃ 
tangupetü ga naatüwa. 3 Rü wüxi ga 
ngunexü̃gu rü Quíchiarü búrugü rü 
inarütauxe. Rü yemaca̱x nane ga 
Chaúxü̃ nhanagürü: —¡Cugü namexẽxẽ 
rü naxca̱x yadau i ngẽma búrugü! ¡Rü 
wüxi i tórü duü̃xü̃maxã íxãmücü! 
—nhanagürü. 4 Rü nüma ga Chaú rü 
inaxũãchi. Rü Efraĩ́arü naanearü 
máxpü̱xanexü̃wa nixüpetü, rü nhu̱xũchi 
Charicháarü naanewa rü ta naxüpetü, 
notürü tama nüxü̃ inayangau ga norü 
búrugü. Rü yexgumarüxü̃ ta Charíü̃arü 
naanewa rü Bẽyamíarü naanewa 
naxüpetü, notürü yéma rü ta taxuxü̃ma 
inayangau. 5 Rü yexguma Chúfe 
naanewa nanguxgu, rü nüma ga Chaú 
rü guxema norü duü̃xẽ ga 
íyaxümücüxexü̃ nhanagürü: —¡Ngĩxã 
tawoegu! Rü nhuxcü ya chorü papá rü 
ngẽma búrugüca̱x nax taxoégaãẽxü̃arü 
yexera taxca̱x taxoégaãxẽ —nhanagürü. 
6 Rü nüma ga yema norü duü̃xü̃ rü 
nanangãxü̃ga rü nhanagürü: —Daa 
ĩanewa nangexma i wüxi i Tupanaarü 
orearü uruxü̃ i guxãma nüxü̃ 
ngechaü̃güxü̃, erü guxü̃ma i nüxü̃ 
yaxuxü̃ rü ngẽmaãcü ningu. ¡Rü ngĩxã 
naxü̃tawa taxĩ! Rü nüma tá tamaxã 
nüxü̃ nixu nax ngextá nangexmagüxü̃ i 
ngẽma búrugü —nhanagürü. 
…… 
14 Rü yexguma ga Chaú rü yema 
duü̃xü̃maxã guma ĩaneca̱x nixĩama. Rü 
yexguma guma ĩanewa nangugügu, rü 
nüma ga Chamué rü yéma ne naxũ ga 
ngutaque̱xepataü̃wa nax naxũxü̃ca̱x. 
…… 
17 Rü yexguma Chaúxü̃ nada̱xgux ga 
Chamué, rü nüma ga Cori ya Tupana rü 
nhanagürü nüxü̃: —Ngẽma nixĩ i ngẽma 
yatü i cumaxã nüxü̃ chixuxü̃, rü nüma tá 
nixĩ i chorü duü̃xü̃gümaxã inacuáxü̃ 
—nhanagürü. 18 Rü yexguma guma 
ĩanearü ücuchicawa nayexmagügu, rü 
nüma ga Chaú rü Chamuéca̱x nixũ rü 
nhanagürü: —¡Tomaxã nüxü̃ ixu rü 
ngexta nixĩ i napexü̃ ya yimá Tupanaarü 
orearü uruxü̃! —nhanagürü. 19 Rü nüma 
ga Chamué rü nanangãxü̃ga rü 
nhanagürü: —Chama nixĩ i orearü 
uruxü̃ chixĩxü̃. ¡Rü ngĩxã chawe rüxũ i 
ngutaque̱xepataü̃wa, rü chauxü̃tawa 
yachibü! Rü moxü̃ pa̱xmama tá cumaxã 
nüxü̃ chixu i guxü̃ma i ngẽma choxna 
naxca̱x cuca̱xaxü̃, rü nhu̱xmachi tá cuxü̃ 
íchimu. 20 ¡Rü tauxü̃́ i naxca̱x 
cuxoégaãẽxü̃ i ngẽma búrugü i 
tamaepü̱x i ngunexü̃ marü iyarütauxexü̃! 
Erü marü nüxü̃ inayangaugü. Rü naétü 
rü guxü̃ma i Iraéuanearü ngẽmaxü̃gü rü 
cuxme̱xwa nangexma i nhu̱xmax 
—nhanagürü. 21 Rü nüma ga Chaú rü 
nanangãxü̃ga rü nhanagürü: —Notürü i 
chama rü Bẽyamítanüxü̃ chixĩ, rü ngẽma 
totücumü rü guxü̃ma i togü i 
Iraéuanecüã̱xgütücumüxü̃ 
narünoxremae. Rü nhu̱xmachi ngẽma 
nügütanüxü̃chigü i Bẽyamítücumüwa 
ügüxü̃, rü chautanüxü̃ nixĩ i guxü̃arü 
yexera taxúema nagu rüxĩnüexü̃. Rü 
ngẽmaca̱x ¿tü̱xcüü̃ chamaxã nüxü̃ quixu 
nax guxü̃ma i Iraéuanearü ngẽmaxü̃gü 
rü cha̱xme̱xwa nangexmaxü̃? 
—nhanagürü. 22 Rü yemawena ga 
Chamué rü chibüchicawa nanagagü ga 
Chaú rü norü duü̃xü̃. Rü yema 
rümemaexü̃ ga nachicawa nanatogüxẽxẽ 
natanüwa ga yema 30 ga duü̃xü̃gü ga 
nüxna naxuxü̃. 23 Rü nüma ga Chamué 
1 SAMUEL 9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
212 
rü yema üwemüxü̃xü̃ namu nax Chaúna 
naxããxü̃ca̱x ga yema rümemaexü̃ ga 
namachi ga woetama naxca̱x 
ínaxüxüchixü̃. 24 Rü yexgumatama ga 
yema üwemüruxü̃ rü wüxi ga naperema 
ga mexü̃ne nayaxu rü Chaúpe̱xegu 
nayaxǘ. Rü nüma ga Chamué rü Chaúxü̃ 
nhanagürü: —Ngẽma nixĩ i woetama 
cuxü̃́ íchaxüxüchixü̃. ¡Rü nayaxu rü 
nangõ̱x! Erü woetama cuxü̃́ 
íchanaxüxüchi naxü̃pa ga nhaa 
duü̃xü̃güna nax chaxuxü̃ —nhanagürü. 
Rü nüma ga Chaú rü Chamuémaxã 
nachibü ga yema ngunexü̃gu. 25 Rü 
yexguma marü Tupanapatawa 
ínachoxü̃gu ga ĩanewa nax naxĩxü̃, rü 
ĩpataarü dauxü̃wa Chaúca̱x 
nanamexẽẽgü ga wüxi ga pechica. 26 Rü 
nüma ga Chaú rü yexma nape. Rü 
moxü̃ãcü nüma ga Chamué rü Chaúxü̃ 
naca ga ĩpataarü dauxnawa, rü 
nhanagürü nüxü̃: —¡Írüda rü marü 
name nax íquixũxü̃! —nhanagürü. Rü 
nüma ga Chaú rü ínarüda. Rü 
yemawena rü ínachoxü̃ ga Chaú rü 
Chamué, rü namawa naxĩ. 27 Rü 
yexguma marü guma ĩanewa 
ínachoxü̃gu, rü nüma ga Chamué rü 
Chaúxü̃ nhanagürü: —¡Ẽcü cugüpe̱xe 
yamu i ngẽma curü duü̃xü̃, rü cuma rü 
paxaãchi nuxã rüxã̱ũ̱x! Erü cumaxã 
nüxü̃ chixuxchaü̃ i ngẽma ore i Tupana 
chamaxã nüxü̃ ixuxü̃ —nhanagürü. 
 
Chamué rü chíxü̃maxã Chaúxü̃ 
nabaeru nax Iraéuanecüã̱xgüarü 
ãẽ̱xgacü yixĩxü̃ca̱x 
 
10
  
1 Rü yexguma ga nüma ga 
Chamué rü wüxiwexü̃ ga chíxü̃ 
nayaxu, rü Chaúxü̃ namaxã nabaeru, rü 
nhanagürü nüxü̃: —Cori ya Tupana 
cuxü̃ nayaxu nax norü duü̃xü̃gü i 
Iraéuanecüã̱xgüarü ãẽ̱xgacü i réi nax 
quixĩxü̃ca̱x i nhu̱xmax. Rü cuma tá 
namaxã icucua̱x rü norü uanügü i nüxü̃ 
íchomaeguãchixü̃wa tá ícunapoxü̃. Rü 
ngẽma cua̱xruxü̃ i nawa nüxü̃ cucuáxü̃ 
nax aixcuma Cori ya Tupana cuxü̃ 
unetaxü̃ nax norü duü̃xü̃gü i 
Iraéuanecüã̱xgüarü ãẽ̱xgacü nax 
quixĩxü̃, rü nhaãcü tá nixĩ: 2 Rü 
nhu̱xmax nax choxna íquixũxü̃ rü 
Bẽyamíarü naanewa i Chéchawa tá 
nüxü̃ icuyangau i taxre i yatügü i 
Raquéuchique̱xearü ngaicamagu 
chigüxü̃. Rü nümagü tá cumaxã nüxü̃ 
nixugü: “Rü marü nüxü̃ nax iyanga̱u̱xü̃ i 
ngẽma búrugü i naxca̱x cudauxü̃. Rü 
tüma ya cunatü rü marü tama naxca̱x 
taxoégaãẽ i ngẽma búrugü, notürü 
pexca̱x nixĩ i taxoégaãẽxü̃ i nhu̱xmax, rü 
nagu tarüxĩnüxü̃ nax nhuxãcü tá pexü̃ 
itayangauxü̃”, nhanagürügü tá cumaxã. 
3 Rü ngẽ́ma nax cuxüpetüxü̃ rü 
ngẽxguma Tabúarü carabáyu 
íngexmaxü̃wa cunguxgu, rü tá ngẽxma 
pegü namaxã peyangaugü i tamaepü̱x 
ya yatü i Betéuwa ĩxü̃ nax Tupanaxü̃ 
yanacua̱xüü̃güxü̃ca̱x. Rü ngẽma wüxi rü 
tamaepü̱x i bóyi niga, rü ngẽma to rü 
tamaepü̱x i poũ ninge, rü ngẽma to rü 
wüxipü̱xüwexü̃ ya wíũ ninge. 4 Rü 
nümagü rü tá cuxü̃ narümoxẽgü, rü tá 
cumaxã nangau i taxre i poũ. Rü name 
nixĩ i nüxü̃́ cunayaxu. 5 Rü ngẽmawena 
rü tá Yibéa ya Tupanaarü Ma̱xpǘnegu 
ãéganewa cungu i Firitéutanüxü̃güarü 
dauxü̃taechica íngexmaxü̃wa. Rü 
ngẽxguma yima ĩanewa pichocu̱xgux, rü 
ngẽxma tá nüxü̃ cungau i nhuxre i 
1 SAMUEL 9 
,  
10 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
213 
Tupanaarü orearü uruü̃gü i Tupanaãxẽ i 
Üünexü̃ namaxã icuáxü̃ i Tupanaarü 
cua̱xüxü̃wa ne ĩxü̃. Rü ngẽmape̱xegu tá 
naxĩ i duü̃xü̃gü i paxetaetanüxü̃ i norü 
árpamaxã, rü árpaxacümaxã, rü 
pãdérumaxã rü wowerumaxã. 6 Rü 
ngẽxguma tátama cuxna nangu i 
Tupanaãxẽ i Üünexü̃, rü tá cumaxã 
inacua̱x narüxü̃ i ngẽma togü i 
Tupanaarü orearü uruü̃gü. Rü tá 
Tupanaarü oremaxã quidexa rü to i ĩnü 
tá cuxü̃́ nangexma. 7 Rü ngẽxguma 
ngẽma cuxü̃ ngupetü̱xgu ¡rü naxü i 
ngẽma cuxca̱x mexü̃! Rü Tupana tá cuxü̃ 
narüngü̃xẽẽ nax ngẽma cuxüxü̃. 8 ¡Rü 
nhu̱xũchi Yigáwa naxũ! ¡Rü 7 i ngunexü̃ 
ngẽ́ma choxü̃ rüngu̱xẽxẽ! Erü ngẽ́ma tá 
chaxũ nax ngẽ́ma Cori ya Tupanaca̱x 
naxü̃na íchayaguxü̃ca̱x, rü ãmaregü 
nüxna chayanaxü̃ca̱x nax 
nangüxmüxü̃ca̱x. Rü ngẽ́ma tá nixĩ i 
cumaxã nüxü̃ chixuxü̃ nax ta̱xacü tá 
cuxüxü̃ —nhanagürü. 9 Rü nüma ga 
Chaú rü Chamuéxü̃ narümoxẽ nax 
íyaxũxü̃ca̱x. Rü yemawena rü Tupana rü 
ngexwaca̱xü̃xü̃ ga ĩnü nüxna naxã. Rü 
guxü̃ma ga yema ore ga Chamué 
namaxã nüxü̃ ixuxü̃, rü ningu ga yema 
ngunexü̃gu. 10 Rü yexguma Chaú rü 
yema norü duü̃xü̃maxã Yibéawa 
nangugügu, rü nüxü̃ nadaugü ga yema 
orearü uruü̃gü ga yexma nügü namaxã 
yanga̱u̱xü̃. Rü Tupanaãxẽ rü Chaúna 
nangu, rü nüma rü ta inanaxügü ga 
Tupanaarü oremaxã nax yadexaxü̃. 
…… 
13 Rü yexguma Chaúna 
iyachü̱xüãchigu ga Tupanaãxẽ ga 
yadexaxẽẽxü̃, rü nüma ga Chaú rü nawa 
nangu ga guma ma̱xpǘne ga Tupanaarü 
cua̱xüxü̃chica. 14 Rü nanepü rü nüxna 
naca rü nhanagürü: —¿Ngextá nixĩ ga 
pexĩxü̃? —nhanagürü. Rü nüma ga Chaú 
rü nanangãxü̃ rü nhanagürü: —Naxca̱x 
tayadaugü ga yema búrugü. Notürü 
yexguma tama nüxü̃ itayangaugügu rü 
Chamuéxü̃tawa ítayadaugü 
—nhanagürü. 15 Rü nüma ga nanepü rü 
nüxna nacaama rü nhanagürü: —¿Rü 
nhuxũ nhaxü̃ pexü̃ ga Chamué? ¡Rü mea 
chamaxã nüxü̃ ixu! —nhanagürü. 16 Rü 
nüma ga Chaú rü nanepüxü̃ nangãxü̃ga 
rü nhanagürü: —Meama tomaxã nüxü̃ 
nixu ga marü nüxü̃ nax iyanga̱u̱xgüxü̃ 
ga búrugü —nhanagürü. Notürü tama 
nüxü̃ nixu ga Chamué nax chíxü̃maxã 
nabáeruxü̃ nax Iraéuanecüã̱xgüarü 
ãẽ̱xgacü i réi yixĩxü̃ca̱x. 17 Rü yemawena 
ga Chamué rü Iraéuanecüã̱xgüca̱x 
nangema nax Míspawa naxĩxü̃ca̱x rü 
yéma Cori ya Tupanaxü̃ 
yanacua̱xüü̃güxü̃ca̱x. 18 Rü yexguma 
yéma nangugügu rü nüma ga Chamué 
rü yema Iraéuanecüã̱xgüxü̃ nhanagürü: 
—Nüma ya Cori ya tórü Tupana rü 
nhanagürü: “Chama nixĩ ga Eyítuanewa 
pexü̃ íchagaxü̃xü̃, Pa Iraéuanecüã̱xgüx. 
Rü chama nixĩ ga naxme̱xwa pexü̃ 
íchanguxü̃xẽẽ̱xü̃ ga yema 
Eyítuanecüã̱xgü rü guxü̃ma ga yema 
togü ga ãẽ̱xgacügü ga pexü̃ 
chixeãxẽgüxü̃. 19 Notürü i nhu̱xmax i 
pemax rü nüxü̃ pexo ya yimá perü 
Tupana ga guxü̃ma ga perü 
guxchaxü̃güwa rü perü i̱xãchiãẽgüwa 
pexü̃ ínguxü̃xẽẽcü. Rü ngẽmaca̱x wüxi i 
perü ãẽ̱xgacü i réica̱x ípeca nax pemaxã 
inacuáxü̃ca̱x. Rü ngẽmaca̱x i nhu̱xmax 
rü Cori ya Tupanape̱xewa ípengugü ya 
wüxitücumüchigü rü tügütanüxü̃chigü” 
1 SAMUEL 10 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
214 
—nhanagürü. 20 Rü yemawena ga nüma 
ga Chamué rü guxü̃ma ga 
Iraéuanecüã̱xgütücumüca̱x naca nax 
naxü̃tagu nangutaque̱xegüxü̃ca̱x nax 
naxca̱x nadaugüxü̃ca̱x ga 
ngexü̃rüüxü̃tücumüwa tá ne naxũxü̃ ga 
norü ãẽ̱xgacü. Rü Bẽyamítücumügu 
nangu. 21 Rü yexguma ga Chamué rü 
Bẽyamítücumüca̱x naca nax naxü̃tawa 
naxĩxü̃ca̱x, rü yema Bẽyamítücumüwa 
rü Matítanüxü̃gu nangu. Rü 
yematanüwa rü Chaú ga guma Quíchi 
nane ixĩcügu nangu nax 
Iraéuanecüã̱xgüarü ãẽ̱xgacü yixĩxü̃. 
Notürü yexguma naxca̱x nadaugügu ga 
Chaú, rü tama nüxü̃ inayangaugü. 22 Rü 
yemaca̱x wenaxarü Cori ya Tupanana 
nacagüe ga nüxü̃ nax nacua̱xgüxü̃ca̱x 
ngoxi nayexma ga Chaú. Rü nüma ga 
Cori ya Tupana rü nüxü̃ nixu ga yéma 
nax nayexmaxü̃, rü Iraéuanecüã̱xgüarü 
yemaxü̃tanügu nax yacúxü̃. 23 Rü 
yexgumatama naxca̱x nayadaugü rü 
nayagagü ga yema íyacúxü̃wa. Rü nüma 
ga Chaú ga yexguma duü̃xü̃güpe̱xewa 
nanguxgu, rü nüxü̃ nadaugü ga 
Iraéuanecüã̱xgütanüwa rü taxúema 
naatüxü̃ ngupetüxü̃ ga tümaarü 
máchanewa. 24 Rü nüma ga Chamué rü 
guxãna naca rü nhanagürü: —¿Marü 
nüxü̃ pedauxü̃ ya yimá Cori ya Tupana 
nüxü̃ unetacü nax perü ãẽ̱xgacü i réi 
yixĩxü̃ca̱x? Rü nataxuma i wüxi i 
Iraéuanecüã̱x i namaxã wüxiguxü̃ 
—nhanagürü. Rü nüma ga duü̃xü̃gü rü: 
—¡Namaxü̃x ya tórü ãẽ̱xgacü ya réi! 
—nhaxü̃maxã nanangãxü̃gagüama. 25 Rü 
yexguma ga nüma ga Chamué rü 
duü̃xü̃gümaxã nüxü̃ nixu ga yema mugü 
ga nagu tá yaxũxü̃ ga gumá ãẽ̱xgacü 
norü duü̃xü̃gümaxã. Rü nhu̱xũchi wüxi 
ga poperagu nanaxümatü ga yema 
mugü rü Tupanapatagu nayaxǘ. Rü 
yemawena ga Chamué rü ínayamugü ga 
guxü̃ma ga yema Iraéuanecüã̱xgü nax 
napatawa naxĩxü̃ca̱x. 26 Rü yexguma ga 
nüma ga Chaú rü nachiü̃ca̱x natáegu ga 
Yibéawa. Rü nawe narüxĩ ga nhuxre ga 
yatü ga daiwa imexü̃ ga Cori ya Tupana 
norü maxü̃gu ingṍgügüxü̃ nax 
íyaxümücügüãxü̃ca̱x. 27 Notürü 
nayexmagü ta ga duü̃xü̃ ga Chaúmaxã 
chixexü̃gu rüxĩnüexü̃ rü nhagüxü̃: 
—¿Nhuxãcü tá i nhaa yatü i tamaxã 
inacuáxü̃? —nhagüxü̃. Rü yemaacü 
nüxü̃ naxoo̱xgü rü tama namaxã 
nataãxẽgü. Notürü nüma ga Chaú rü 
tama yemagu narüxĩnü. 
 
Chaú rü Amóũtanüxü̃güxü̃ 
narüporamae 
 
11
  
1 Rü nüma ga 
Amóũtanüxü̃güarü ãẽ̱xgacü ga 
Naá rü norü churaragüxü̃ 
nangutaque̱xexẽxẽ nax yadaiãcuãxü̃ca̱x 
ga Iraéuanecüã̱xgüarü ĩane ga Yabé ga 
Yibéaanewa yexmane. Notürü ga yema 
duü̃xü̃gü ga Yabécüã̱xgü rü 
nhanagürügü: —¡Tomaxã naxü i wüxi i 
üga, rü ngẽxguma tá nixĩ i cuxme̱xwa 
togü tangexmagüxẽẽxü̃! —nhanagürügü. 
2 Rü nüma ga Amóũtanüxü̃güarü 
ãẽ̱xgacü ga Naá rü nanangãxü̃ rü 
nhanagürü: —Marü name i pemaxã 
ichaxüga ega chi pexü̃́ namexgu nax 
perü tügünexetü chayaxuxü̃ i wüxichigü 
i pema nax ngẽmaãcü wüxi i cugüruxü̃ 
pexĩgüxü̃ca̱x i guxãma i pema i 
Iraéuanecüã̱xgü —nhanagürü. 3 Rü 
nüma ga Yabéarü ãẽ̱xgacügü rü 
1 SAMUEL 10 
,  
11 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
215 
nanangãxü̃gü rü nhanagürügü: 
—¡Toxna naxã i 7 i ngunexü̃ nax naxca̱x 
tadauxü̃ca̱x i ngü̃xẽẽ i totanüxü̃ i 
Iraéuanegütanüwa! Rü ngẽxguma chi 
nataxuguma i toeneegü i toxü̃ 
rüngü̃xẽẽxü̃, rü marü name i tomaxã 
cunaxü i ngẽma cuma nagu curüxĩnüxü̃ 
—nhanagürügü. 4 Rü nhuxre ga yema 
Yabécüã̱x rü guma ĩane ga Yibéa ga 
Chaú nawa yexmanewa nanangegü ga 
yema ore. Rü duü̃xü̃gümaxã nüxü̃ 
nixugüe ga yema Yabéwa ngupetüxü̃. 
Rü yexguma nüxü̃ naxĩnüegu rü guxü̃ma 
ga duü̃xü̃gü rü poraãcü naxauxe. 5 Rü 
nüma ga Chaú rü naanewa ne naxũ 
namaxã ga norü wocagü ga puracüruxü̃. 
Rü norü duü̃xü̃güna naca rü nhanagürü: 
—¿Ta̱xacü nüxü̃ nangupetü i duü̃xü̃gü? 
¿Ta̱xacüca̱x naxauxe? —nhanagürü. Rü 
nüma ga norü duü̃xü̃gü rü Chaúmaxã 
nüxü̃ nixugüe ga yema ore ga yatügü ga 
Yabécüã̱x yéma ngegüxü̃. 6 Rü yexguma 
yema orexü̃ naxĩnügu ga Chaú, rü 
Tupanaãxẽ nüxna nangu rü poraãcü 
nanu ga Chaú. 7 Rü yexguma ga Chaú rü 
taxre ga woca niyaxu rü ãgümücügu 
tegü nanache̱x. Rü nhu̱xũchi nhuxre ga 
orearü ngeruü̃gümaxã guxü̃ ga 
Iraéuanecüã̱xgütanüwa nanamu ga 
yema namachigü. Rü yema orearü 
ngeruü̃gü rü nhaa orexü̃ nixuetanü: 
—Nhaatátama tümaarü wocamaxã taxü 
ya yíxema tama Chaúwe rü Chamuéwe 
rüxũxchaü̃xe —nhanagürügü. Rü nüma 
ga duü̃xü̃gü rü poraãcü namuü̃e rü 
nhama wüxitama ga yatürüxü̃ inaxĩãchi, 
rü Chaúwe rü Chamuéwe narüxĩ. 8 Rü 
yexguma Bechéwa Chaú yaxugü̱xgu ga 
norü duü̃xü̃gü ga yexma 
ngutaque̱xegüxü̃, rü nayexma ga 
300,000 ga yatügü ga Iraéuanecüã̱xgü 
rü naétü 30,000 ga Yudáanewa ne ĩxü̃. 
9 Rü yemawena rü yema duü̃xü̃gü ga 
Yabécüã̱xgü ga orearü ngeruü̃güxü̃ 
nhanagürü: —¡Namaxã nüxü̃ pexu i 
duü̃xü̃gü i Yabécüã̱xgü rü moxü̃ 
tocuchigu tá ngẽ́ma tangugü nax 
ítanapoxü̃xü̃ca̱x! —nhanagürü. Rü yema 
duü̃xü̃gü rü natanüxü̃ ga 
Yabécüã̱xgümaxã nüxü̃ narüxugüe ga 
yema ore. Rü nümagü rü poraãcü 
nataãxẽgüxüchi. 10 Rü nüma ga yema 
Yabéarü ãẽ̱xgacügü rü 
Amóũtanüxü̃güarü ãẽ̱xgacü ga Naámaxã 
nüxü̃ nayarüxugü, rü nhanagürügü: 
—Moxü̃ rü tá cuxna togü tana nax cuma 
cunaxwa̱xexü̃ tomaxã cuxüxü̃ca̱x 
—nhanagürügü. 11 Rü moxü̃ãcü rü nüma 
ga Chaú rü norü churaragüxü̃ mea 
ininu, rü tamaepü̱xtücumügu 
nayayauxye. Rü naxü̃pa ga nax 
yangóonexü̃ rü norü uanügü ípegüxü̃gu 
nachocu. Rü tüxü̃ nadai ga guxãma ga 
Amóũtanüxü̃gü nhu̱xmata tocuchiwa 
nangu. Rü guxema maxẽxe, rü 
tügümaxã tanawoone, rü yemaca̱x 
taxúema ãmücüxe tinha. 12 Rü 
yemawena ga nümaxü̃ ga duü̃xü̃gü rü 
Chamuéxü̃ nhanagürügü: —¿Texégü tixĩ 
ya yíxema tama yaxõgüxe nax Chaú 
yixĩxü̃ ya mecü nax tórü ãẽ̱xgacü 
yixĩxü̃? ¡Rü toxna penamugü i ngẽma 
yatügü nax tanadaixü̃ca̱x! 
—nhanagürügü. 13 Notürü nüma ga 
Chaú rü naétüwa nachogü rü 
nhanagürü: —Nhama i ngunexü̃gu rü 
taxúetáma tayu, erü Cori ya Tupana rü 
Iraéuanecüã̱xgüxü̃ narüngü̃xẽẽ nax norü 
uanüxü̃ nax naporamaegüxü̃ca̱x 
—nhanagürü. 14 Rü nüma ga Chamué rü 
1 SAMUEL 11 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
216 
guxü̃ma ga Iraéuanecüã̱xgüxü̃ 
nhanagürü: —¡Ngĩxã rü Yigáwa taxĩ nax 
ngẽ́ma yanangucuchixẽẽxü̃ca̱x ya tórü 
ãẽ̱xgacü! —nhanagürü. 15 Rü yemaca̱x 
guxü̃ma ga duü̃xü̃gü ga Iraéuanecüã̱xgü 
rü Yigáwa naxĩ. Rü yéma Cori ya 
Tupanape̱xewa Chaúxü̃ 
ningucuchixẽẽgü nax norü ãẽ̱xgacü 
yixĩxü̃ca̱x. Rü yemawena rü Tupanaca̱x 
nayagugü ga ãmaregü ga Tupanaarü 
ngüxmüxẽẽruü̃gü ixĩgüxü̃. Rü nüma ga 
Chaú rü guxü̃ma ga nümagü ga 
Iraéuanecüã̱xgü rü poraãcü nataãxẽgü. 
 
Chamué rü Chaúme̱xẽwa 
nanaxüexẽxẽ nax 
Iraéuanecüã̱xgüarü ãẽ̱xgacü 
yixĩxü̃ca̱x 
 
12
  
1 Rü yemawena ga Chamué rü 
guxü̃ma ga 
Iraéuanecüã̱xgüpe̱xewa nhanagürü: 
—Pema nüxü̃ pecua̱x rü guxü̃ma ga 
yema naxca̱x ípeca̱xaxü̃ rü pexca̱x 
chanaxü nax yangucuchixü̃ca̱x ya yimá 
perü ãẽ̱xgacü ya réi. 2 Daa nixĩ ya 
ãẽ̱xgacü ya pemaxã tá icuácü. Chama rü 
marü chaya rü chataueru, rü chaunegü 
rü petanüwa nangexmagü. Chama nixĩ 
ga pemaxã ichacuáxü̃ ga yexguma 
changextü̱xügucürüwa rü nhamamare. 
3 Rü nhu̱xmax rü daxe chixĩ. Ega 
ngẽxguma chi texéarü wocaca̱x rüe̱xna 
búruca̱x changĩ̱xgux, rüe̱xna texéchi 
chaxaixgu, rü chixri tümamaxã 
ichacua̱xgu rüe̱xna chanayauxtanügu ga 
ta̱xacürü guxchaxü̃ chamexẽẽ̱xgu, rü 
marü name i Cori ya Tupanape̱xewa rü 
nape̱xewa ya yimá ãẽ̱xgacü ya Tupana 
nüxü̃ unetacü, rü choxü̃ ípexuaxü̃. Rü 
chama rü tá chanaxütanü i ngẽma pexü̃́ 
changetanüxü̃ —nhanagürü. 4 Rü nüma 
ga Iraéuanecüã̱xgü rü nanangãxü̃gagü, 
rü nhanagürügü: —Taguma toxchi cuxai 
rüe̱xna chixri tomaxã icucua̱x, rü 
taguma cunayauxtanü ga torü guxchaxü̃ 
cumexẽẽgu —nhanagürügü. 5 Rü nüma 
ga Chamué rü nhanagürü: —Nhu̱xma rü 
nüma ya Cori ya Tupana, rü nüma ya 
yimá ãẽ̱xgacü ya nüma nüxü̃ 
naxunetacü nixĩ ya nüxü̃ ĩnüecü nax 
pema rü taxuxü̃ma i chixexü̃ chawa 
ipeyangauxü̃ —nhanagürü. Rü nüma ga 
duü̃xü̃gü rü nhanagürügü: —Aixcuma 
ngẽmaãcü nixĩ —nhanagürügü. 6 Rü 
nüma ga Chamué rü nhanagürü ta nüxü̃ 
ga yema Iraéuanecüã̱xgü: —Rü nüma ga 
Cori ya Tupana nixĩ ga Moichéxü̃ rü 
Aróũxü̃ naporaexẽẽxü̃ nax Eyítuanewa 
perü o̱xigüxü̃ ínanguxü̃xẽẽ̱xü̃ca̱x. 
…… 
12 Notürü ga pema ga yexguma 
Amóũtanüxü̃güarü ãẽ̱xgacüxü̃ 
pexĩnüegu nax pexca̱x 
íyachoõchichaü̃xü̃ nax pexü̃ nadaixü̃ca̱x, 
rü choxna naxca̱x peca ga wüxi ga 
ãẽ̱xgacü nax pemaxã inacuáxü̃ca̱x woo 
nax Cori ya Tupanachire̱x nax yixĩxü̃ ya 
perü ãẽ̱xgacü. 13 Rü daa nixĩ ya yimá 
ãẽ̱xgacü ya pematama naxca̱x 
ípeca̱xacü. Rü nüma ya Cori ya Tupana 
rü marü pexna nanamu ya yimá 
ãẽ̱xgacü ya naxca̱x ípeca̱xacü. 14 Rü 
nhu̱xmax i pema rü name nixĩ i aixcuma 
Tupanaxü̃ pengechaü̃gü, rü nüxü̃ 
pecua̱xüxü̃gü rü, naga pexĩnüe i 
guxü̃ma i ngẽma norü mugü. Rü wüxigu 
namaxã ya yimá perü ãẽ̱xgacü rü 
penaxwa̱xe i Tupana naxwa̱xexü̃ãcüma 
pemaxẽ. Rü ngẽxguma ngẽmaãcü 
penaxü̱xgu rü guxü̃táma mea nixũ. 
1 SAMUEL 11 
,  
12 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
217 
15 Notürü ngẽxguma taxũtáma naga 
pexĩnüegu rü ngẽxguma nüxü̃ 
pexoxo̱xgu i ngẽma norü mugü, rü 
nüma ya Tupana rü tá pexü̃ rü perü 
ãẽ̱xgacüxü̃ napoxcu. 16 ¡Rü dücax, 
iperüdaunü naxca̱x i ngẽma taxü̃ i mexü̃ 
i Cori ya Tupana pepe̱xewa tá üxü̃ i 
nhu̱xmax! 17 Pema rü meama nüxü̃ 
pecua̱x rü nhu̱xmax nax tríguarü 
buxgüwa nanguxü̃ rü taguma napu. Rü 
ngẽmaca̱x i nhu̱xmax rü tá Tupanana 
chaca nax ãẽmacü rü pucü nua 
namuxü̃ca̱x nax ngẽmawa nüxü̃ 
pecua̱xãchitanüxü̃ca̱x i ngẽma chixexü̃ i 
taxü̃ i pexüxü̃ ga yexguma wüxi ya perü 
ãẽ̱xgacüca̱x ípeca̱xgu —nhanagürü. 18 Rü 
yexguma ga nüma ga Chamué rü 
Tupanana naca. Rü yexgumatama nüma 
ga Cori ya Tupana rü ãẽmacü 
inanaxǘxẽxẽ rü nanapuxẽxẽ. Rü 
yexguma ga guxü̃ma ga yema duü̃xü̃gü 
rü poraãcü Cori ya Tupanaxü̃ rü 
Chamuéxü̃ namuü̃e. 19 Rü yemaca̱x 
guxü̃ma ga yema duü̃xü̃gü rü Chamuéxü̃ 
nhanagürügü: —¡Cori ya curü Tupanana 
toxca̱x naca nax tama tayuexü̃ca̱x! Erü 
nhu̱xmax rü tanayexeraxẽxẽ i guxü̃ma i 
torü chixexü̃gü nagagu nax wüxi i torü 
ãẽ̱xgacü i réica̱x nax ítaca̱xaxü̃ 
—nhanagürügü. 20 Rü nüma ga Chamué 
rü nanangãxü̃ga rü nhanagürü: 
—¡Taxuca̱xma pemuü̃e! Rü aixcuma 
nixĩ ga chixexü̃ pexüxü̃. Notürü i 
nhu̱xmax rü ¡pexuãxẽ nax tama Cori ya 
Tupanana pexĩgachixü̃ca̱x, rü aixcuma 
nüxü̃ pengechaü̃güxü̃ca̱x rü nüxü̃ 
pecua̱xüü̃güxü̃ca̱x! 21 Rü tama name i 
nawe perüxĩ i ngẽma tupanagüneta i 
tama pexü̃ rüngü̃xẽẽxü̃ rü tama pexü̃ 
maxẽxẽẽxü̃, erü doragümare nixĩ i 
ngẽma. 22 Rü nümatama ya Cori ya 
Tupana rü marü pexü̃ nade yerü 
yemaacü nanaxwa̱xe, rü nüxü̃ nixu nax 
norü duü̃xü̃gü pexĩgüxü̃. Rü ngẽmaca̱x 
tagutáma pexü̃ ínawogü erü tama 
nanaxwa̱xe i texé nüxü̃ tixu nax tama 
yanguxẽẽãxü̃ i norü ore. 23 Rü 
nhu̱xmawena i chama rü tama 
chanaxwa̱xe i nüxü̃ charüchau nax 
pexca̱x chayumüxẽxü̃, erü ngẽma rü 
chixexü̃ nixĩ. Rü ngẽmaca̱x tá pexü̃ 
changúexẽẽama nax mea Cori ya 
Tupanaca̱x pemaxẽxü̃ rü mea nawe nax 
perüxĩxü̃ca̱x. 24 Rü nhu̱xmax i pema rü 
penaxwa̱xe i Tupanaaxü̃́ peyaxõgü rü 
aixcuma nüxü̃ pecua̱xüxü̃gü. ¡Rü nagu 
perüxĩnüe nax nhuxãcü poraãcü pexü̃ 
nax nangü̃xẽẽxü̃! 25 Notürü ngẽxguma 
chi chixexü̃ pexügüamagu, rü nüma ya 
Cori ya Tupana rü tá poraãcü pexü̃ rü 
perü ãẽ̱xgacüxü̃ napoxcu —nhanagürü 
ga Chamué. 
…… 
 
Cori ya Tupana rü Chaúxü̃ naxo 
 
15
  
1 Rü wüxi ga ngunexü̃gu rü 
Chamué rü Chaúxü̃ nhanagürü: 
—Nüma ga Cori ya Tupana nixĩ ga 
choxü̃ namuxü̃ nax chíxü̃maxã cuxü̃ 
chabaeruxü̃ca̱x nax yemaacü 
Iraéuanecüã̱xgüarü ãẽ̱xgacü quixĩxü̃ca̱x. 
¡Rü ngẽmaca̱x irüxĩnü i ngẽma Cori ya 
Tupana cumaxã nüxü̃ ixuxü̃! 2 Rü 
nhanagürü ya Cori ya Tupana ya 
guxãétüwa ngẽxmacü: “Chanapoxcu tá i 
ngẽma Amaréchitanüxü̃gü naxca̱x ga 
yema Iraéutanüxü̃gümaxã naxügüxü̃, 
yerü yexguma Eyítuanewa ínachoxü̃gu 
rü tama norü naanewa 
nanachopetüxẽẽchaü̃. 3 Rü ngẽmaca̱x 
1 SAMUEL 12 
,   
15 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
218 
¡ngẽ́ma naxũ rü nadai i guxü̃ma i ngẽma 
Amaréchitanüxü̃gü iyatüxü̃, rü ingexü̃, 
rü buxü̃gü, rü õxchanagü, rü wocagü, rü 
carnérugü, rü camérugü, rü búrugü! ¡Rü 
bai tá i wüxi ícuyaxüxẽẽxü̃!” 
—nhanagürü ga Cori ya Tupana. 4 Rü 
nüma ga Chaú rü guxü̃ma ga 
duü̃xü̃güca̱x nangema rü Teraíü̃gu 
nanangutaque̱xexẽxẽ. Rü 200,000 ga 
churaragü nixĩ ga ixĩmarexü̃. Rü 
yemaétüwa nayexma ga 10,000 ga 
yatügü ga Yudátanüxü̃ ixĩgüxü̃ ga 
yexma ngutaque̱xegüxü̃. 
…… 
7 Rü yemawena rü nüma ga Chaú rü 
nanadai ga yema Amaréchitanüxü̃gü. 
Rü Abíraanewa inanaxügü rü nanadai 
nhu̱xmata Chúrwa nangu ga 
Eyítuanearü üyeanewa. 8 Rü nayayauxgü 
ga guma norü ãẽ̱xgacü ga Agáche rü 
nanadai ga guxü̃ma ga norü churaragü. 
9 Notürü nüma ga Chaú rü yema norü 
churaragü rü tama nayama̱xgü ga guma 
Amaréchitanüxü̃güarü ãẽ̱xgacü ga 
Agáche, rü tama nanadai ga yema 
rümemaegüxü̃ ga carnérugü, rü wocagü, 
rü wocaxacügü. Rü tama ínanagu ga 
yema Amaréchitanüxü̃güarü yemaxü̃gü 
ga itatanüxü̃. Rü yema yemaxü̃gü ga 
taxuwama imexü̃xicatama nixĩ ga yema 
ínaguxü̃. 10 Rü yemawena ga Cori ya 
Tupana rü Chamuémaxã nidexa rü 
nhanagürü: 11 —Choxü̃́ nangu̱x ya Chaú 
nax ãẽ̱xgacüxü̃ nüxü̃ nax chaxunetaxü̃, 
erü choxna nixũgachi rü tama 
nayanguxẽxẽ i ngẽma chanamuxü̃ 
—nhanagürü. Rü nüma ga Chamué rü 
poraãcü naãxẽwa nangu̱x ga yema. Rü 
Cori ya Tupanamaxã nidexa ga guxü̃ma 
ga yema chütaxü̃gu. 12 Rü moxü̃ãcü 
pa̱xmama ga tauta yangóonegu, rü 
nüma ga Chamué rü inaxũãchi nax 
Chaúca̱x yadauxü̃. Notürü ga duü̃xü̃gü 
rü Chamuémaxã nüxü̃ nixugüe ga Chaú 
rü Ma̱xpǘne ga Carméruwa nax naxũxü̃ 
nax yéma íyanadaxẽẽãxü̃ca̱x ga wüxi ga 
nutapǘta ga cua̱xruxü̃ nax norü 
uanügüxü̃ naporamaexü̃, rü yemawena 
rü nhu̱xũchi Yigáwa nax naxũxü̃. 13 Rü 
yexguma yemaxü̃ nacua̱xgu ga Chamué 
rü Chaúca̱x nayadau rü düxwa yema 
ínayexmaxü̃wa nangu. Rü nüma ga 
Chaú rü nüxü̃ narümoxẽ rü nhanagürü 
nüxü̃: —¡Cori ya Tupana cuxü̃ 
rüngü̃xẽxẽ! Rü marü chayanguxẽxẽ i 
ngẽma Cori choxü̃ muxü̃ —nhanagürü. 
14 Rü nüma ga Chamué nanangãxü̃ga rü 
nhanagürü: —¿Texéarü nixĩ i ngẽma 
carnérugü i ngẽ́ma iwáichaü̃, rü ngẽma 
wocagü i ngẽ́ma icagüxü̃ i nüxü̃ 
chaxĩnüxü̃? —nhanagürü. 15 Rü nüma ga 
Chaú rü nanangãxü̃ga rü nhanagürü: 
—Ngẽma chorü churaragü rü 
ínayaxügüxẽxẽ i ngẽma rümemaexü̃ i 
carnérugü, rü wocagü. Notürü Cori ya 
curü Tupanaca̱x tá tanadai. Rü guxü̃ma 
i ngẽma togü i naxü̃nagü i 
Amaréchitanüxü̃güarü rü marü tanadai 
—nhanagürü. 16 Rü nüma ga Chamué rü 
Chaúxü̃ nhanagürü: —¡Dücax, irüxĩnü i 
ngẽma ngewa̱x chütacü Tupana 
chamaxã nüxü̃ ixuxü̃! —nhanagürü. Rü 
nüma ga Chaú rü ínaca rü nhanagürü: 
—¿Nhuxũ nhaxü̃ cuxü̃? —nhanagürü. 
17 Rü nüma ga Chamué rü nanangãxü̃ga 
rü nhanagürü: —Yexguma cugügu 
curüxĩnügu ga taxuwama nax cumexü̃, 
rü nüma ga Tupana rü cuxü̃ nayaxu ga 
Iraéuanecüã̱xgüarü ãẽ̱xgacü nax 
quixĩxü̃ca̱x. 18 Rü yexguma rü cuxca̱x 
1 SAMUEL 15 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
219 
choxna naxãga nax cuyadaixü̃ca̱x i 
guxü̃ma i ngẽma Amaréchitanüxü̃gü i 
chixexü̃gu ímaxẽxü̃ rü taxuxü̃táma nax 
ícuyaxüxẽẽxü̃ca̱x, nhanagürü cuxü̃. 
19 ¿Rü nhu̱xmax ta̱xacüca̱x tama 
Tupanaga cuxĩnü? ¿Rü tü̱xcüü̃ cunhu̱xãẽ 
nax cunadexü̃ i ngẽma ngẽmaxü̃gü i 
Tupana cuxna chu̱xuxü̃, rü tama cunaxü 
i ngẽma cuxü̃ namuxü̃? —nhanagürü. 
20 Rü nüma ga Chaú rü nanangãxü̃ga rü 
nhanagürü: —Chama rü Cori ya 
Tupanaga chaxĩnü, rü chayanguxẽxẽ ga 
guxü̃ma ga yema choxü̃ namuxü̃. Rü 
guma Agáche ga Amaréchitanüxü̃güarü 
ãẽ̱xgacü ga chiyaxucü rü nua chanaga, 
rü marü chanadai ga guxü̃ma ga yema 
togü ga Amaréchitanüxü̃gü. 21 Rü yema 
churaragü nixĩ ga nadexü̃ ga yema 
rümemaegüxü̃ ga carnérugü rü wocagü 
rü yemaxü̃gü nax Yigáwa Tupanaca̱x 
ínaguaxü̃ca̱x —nhanagürü. 22 Rü nüma 
ga Chamué rü ínaca rü nhanagürü: — 
¿Ta̱xacü nixĩ i ngẽma rümemaexü̃ 
cuxca̱x? ¿Rü cuxca̱x rü ngẽma naxü̃nagü 
Tupanaca̱x iguxü̃ rü ẽ̱xna Tupanaga nax 
ixĩnüexü̃? Rü dücax rü ngẽma Tupana 
yexera namaxã taãxẽxü̃ nixĩ nax naga 
ixĩnüexü̃, rü tama carnérugüarü chíxü̃ 
naxca̱x nax íguxü̃. 23 Rü yíxema tama 
Tupanaga ĩnüxe rü nhamatama 
tayuüxü̃rüxü̃ poraãcü chixexü̃ taxü i 
Tupanape̱xewa. Rü yíxema chixri 
Tupanaga ĩnüxe rü nhamatama 
tupananetaxü̃ ticua̱xüü̃rüxü̃ chixexü̃ 
taxü. Rü dücax, rü nhu̱xmax nax nüxü̃ 
cuxoxü̃ i norü mugü, rü nüma ya 
Tupana rü cuxü̃ naxo nax 
Iraéuanecüã̱xgüarü ãẽ̱xgacü quixĩxü̃ 
—nhanagürü ga Chamué. 
…… 
34 Rü yemawena ga Chamué rü norü 
ĩane ga Ramáwa naxũ. Rü nüma ga 
Chaú rü nachiü̃ca̱x natáegu ga Yibéawa. 
35 Rü nüma ga Chamué rü taguma wena 
Chaúxü̃ nadau, notürü naxca̱x 
naxauxecha, yerü Tupanaaxü̃́ nangu̱x ga 
Chaúxü̃ Iraéuanecüã̱xgüarü ãẽ̱xgacüwa 
nax nanguxẽẽxü̃. 
 
Chamué rü chíxü̃maxã Dawíxü̃ 
nabaeru nax Iraéuanecüã̱xgüarü 
ãẽ̱xgacü yixĩxü̃ca̱x 
 
16
  
1 Rü yemawena ga Tupana rü 
Chamuéxü̃ nhanagürü: 
—Marütama nax Chaúca̱x nax 
cungechaü̃echaxü̃, erü marü tama 
chanaxwa̱xe nax Iraéuanecüã̱xgüarü 
ãẽ̱xgacü nax yixĩxü̃. ¡Rü wüxi i 
carnéruchatacu̱xre nayaxu rü oríwaarü 
chíxü̃maxã naxüãcu! ¡Rü Beréü̃wa naxũ 
rü ngẽxma naxca̱x yadau ya wüxi ya 
yatü ya Yechégu ãégacü! Erü wüxi ya 
nane chanayaxu nax ngexwaca̱xü̃cü ya 
Iraéuanecüã̱xgüarü ãẽ̱xgacü nax 
yixĩxü̃ca̱x —nhanagürü. 
…… 
4 Rü nüma ga Chamué rü nanaxü ga 
yema Tupana namaxã nüxü̃ ixuxü̃. Rü 
yexguma Beréü̃wa nanguxgu, rü guma 
ĩanearü ãẽ̱xgacügü rü namuü̃eãcüma 
nanayauxgü, rü nüxna nacagüe rü 
nhanagürügü: —¿Ta̱xacü nangupetü? 
¿Rü ta̱xacüwa nua cuxũ? —nhanagürügü. 
5 Rü nüma ga Chamué rü nanangãxü̃ga rü 
nhanagürü: —Taxuxü̃ma nixĩ i 
ngupetüxü̃. Rü nua chaxũ nax Tupanaca̱x 
wüxi i naxü̃na chimáxü̃ca̱x. ¡Rü 
ngẽmaca̱x Tupanaca̱x pegü pemexẽẽgü rü 
choxü̃ ípixümücü nax ngẽma naxü̃naarü 
ma̱xwa rü Tupanaarü cua̱xüü̃wa 
1 SAMUEL 15 
,  
16 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
220 
ipexãgüxü̃ca̱x! —nhanagürü. Rü 
yemawena ga Chamué rü nacümagüãcü 
Yechéxü̃ rü nanegüxü̃ Tupanaca̱x 
nimexẽxẽ, rü nüxna naxu nax 
íyaxümücügüãxü̃ca̱x ga Tupanaarü 
cua̱xüü̃wa. 6 Rü yexguma Tupanaxü̃ 
íyacua̱xüü̃güchaü̃xü̃wa nangugügu ga 
Yeché rü nanegü, rü nüma ga Chamué rü 
Yeché nane ga Eriábexü̃ nadawenü rü 
nhaxü̃gu narüxĩnü: “Cuxá daa nixĩ ya 
yimá yatü ya Tupana nayaxucü nax 
Iraéuanecüã̱xgüarü ãẽ̱xgacü yixĩxü̃ca̱x”, 
nhaxü̃gu narüxĩnü. 7 Notürü ga Tupana rü 
Chamuéxü̃ nhanagürü: —Tama name i 
norü düxétümare rü norü máchanemare 
nax cungugüxü̃ ya wüxi ya yatü. Tama 
daa nixĩ. Chama rü tama duü̃xü̃gü 
nangugüxü̃ãcüma chanayaxu ya wüxi ya 
yatü. Duü̃xü̃gü rü ngẽma 
düxétüxünemare nixĩ inangugügüxü̃, 
notürü i chama rü ngẽma norü maxü̃ rü 
norü ĩnü nixĩ i ngẽma changugüxü̃ 
—nhanagürü. 8 Rü yexguma ga Yeché rü 
nane ga Abinadábica̱x naca, rü 
Chamuéxü̃tawa nanaga. Notürü nüma ga 
Chamué rü nüxü̃ nixu ga tama gumá nax 
yixĩxü̃ ga Tupana nayaxucü. 9 Rü 
yemawena ga Yeché rü nane ga Chamáxü̃ 
Chamuéxü̃tawa naga, notürü nüma ga 
Chamué rü nhanagürü: —Tama daa nixĩ 
ya Tupana nayaxucü —nhanagürü. 10 Rü 
nüma ga Yeché rü 7 ga nane 
Chamuépe̱xewa nagagü, notürü nüma ga 
Chamué rü nüxü̃ nixu nax taxucüma ga 
gumatanüwa Tupana nayaxuxü̃. 11 Rü 
nüma ga Chamué rü Yechéna naca rü 
nhanagürü: —¿Nangexmaxü̃ ya nai ya 
cune? —nhanagürü. Rü nüma ga Yeché 
nanangãxü̃ga rü nhanagürü: —Yimá 
rübumaecüxicatama nixĩ i yataxucü, erü 
yéa naanewa carnérügüna nadau 
—nhanagürü ga Yeché. Rü yexguma ga 
nüma ga Chamué rü nhanagürü: —¡Ẽcü 
nhu̱xmatama wüxi i duü̃xü̃xü̃ ngẽ́ma 
namu nax naxca̱x yaca̱xaxü̃ca̱x! Erü 
taxũtáma ítarütogü nax ichibüexü̃ca̱x 
nhu̱xmatáta ínangu i nümax 
—nhanagürü. 12 Rü yexguma ga nüma ga 
Yeché rü wüxi ga duü̃xü̃ yéma namu nax 
naxca̱x yaca̱xaxü̃ca̱x. Rü nüma ga guma 
ngextü̱xücü rü nacho̱x, rü nacho̱xyae rü 
nidauü̃chametücüxü rü 
namecümachametü. Rü nüma ga Tupana 
rü Chamuéxü̃ nhanagürü: —Daa nixĩ. ¡Rü 
ẽcü nabaeru! —nhanagürü. 13 Rü nüma ga 
Chamué rü nanayaxu ga yema 
carnéruchatacu̱xre ga chíxü̃maxã ããcuxü̃, 
rü Dawíerugu nanaba ga 
naeneegüpe̱xewa. Rü yexgumatama ga 
Tupanaãxẽ rü Dawína nangu rü namaxã 
inacua̱x. Rü nhu̱xũchi ga nüma ga 
Chamué rü norü ĩane ga Ramáca̱x 
natáegu. 14 Rü yexgumayane ga 
Tupanaãxẽ rü Chaúna nixũgachi. Rü 
nüxna nangu ga wüxi ga naãxẽ ga 
chixexü̃ ga naxi̱xãchiãẽxẽẽxü̃ ga Cori ya 
Tupana yéma muxü̃. 15 Rü yemaca̱x ga 
yema norü duü̃xü̃gü ga ngü̃xẽẽruü̃gü 
ixĩgüxü̃ rü nhanagürügü nüxü̃: —Pa 
Ãẽ̱xgacüx, wüxi i chixexü̃ i naãxẽ i 
Tupana nua muxü̃ cuxna nangu, rü 
ngẽma nixĩ i cuxü̃ naxi̱xãchiãẽxẽẽxü̃. 
16 ¿Rü tü̱xcüü̃ tama toxü̃ cumu nax wüxi i 
meama paxetaxü̃ cuáxü̃ca̱x nax tadauxü̃ 
rü cupe̱xewa árpa nax napaxüxü̃ca̱x ega 
ngẽxguma cuxna nanguuxü̃gu i ngẽma 
naãxẽ i chixexü̃? Rü ngẽma paxeta tá 
cuxü̃ nataãxẽxẽxẽ rü mexü̃ tá cumaxã 
naxü —nhanagürügü. 17 Rü nüma ga 
Chaú rü nhanagürü: —Marü name ¡Rü 
1 SAMUEL 16 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
221 
naxca̱x choxü̃́ peda̱u̱x i wüxi i 
paxetatanüxü̃ i árpaarü paxüxü̃ mea 
cuáxü̃, rü nua penaga! —nhanagürü. 18 Rü 
yexguma ga wüxi ga norü duü̃xü̃ rü 
nhanagürü: —Chama nüxü̃ chadau i wüxi 
i Yeché nane i Beréü̃wa ngẽxmaxü̃, rü 
meama paxetaxü̃ nacua̱x. Rü nhu̱xmachi 
wüxi i poracü nixĩ i daiwa rü nüxü̃ cuácü 
nixĩ ega yadexagu. Rü nüma rü mecü nixĩ 
rü Cori ya Tupana nüxü̃ rüngü̃xẽẽcü nixĩ 
—nhanagürü. 19 Rü yexguma ga Chaú rü 
Yechéxü̃tawa nanamugü ga norü 
duü̃xü̃gü nax nüxü̃ nhagüxü̃ca̱x: “¡Nua 
namu ya cune ya Dawí ya yimá 
carnérugüarü daruxü̃ ixĩcü!” 20 Rü nüma 
ga Yeché rü nane ga Dawíxü̃ Chaúxü̃tawa 
namu. Rü guma nanemaxã Chaúca̱x 
yéma nanamu ga wüxi ga búru ga 
poũmaxã ã́xwetaxü̃ rü wüxiwexü̃ ga wíũ 
rü wüxi ga bóyixacü. 21 Rü yemaacü ga 
Dawí rü Chaúxü̃tawa naxũ, rü yéma 
naxü̃tawa nayexma. Rü nüma ga Chaú rü 
Dawíxü̃ nangechaü̃xü̃chi, rü norü 
ngü̃xẽẽruxü̃ nayaxĩxẽxẽ. 22 Rü nüma ga 
Chaú rü Yechéxü̃tawa namuga rü 
Dawíca̱x ínaca nax nügüxü̃tawa 
nayexmaxẽẽãxü̃ca̱x, yerü poraãcü norü 
me nixĩ. 23 Rü yexguma Chaúna 
nanguuxü̃gu ga yema naãxẽ ga chixexü̃ 
ga Tupana naxca̱x yéma muxü̃, rü nüma 
ga Dawí rü nanayaxuxü̃ ga árpa rü 
nanapaxüxü̃. Rü yemamaxã ga nüma ga 
Chaú rü nataãxẽãxü̃ rü naxca̱x 
nitaaneãxü̃, rü nüma ga naãxẽ ga chixexü̃ 
rü nüxna nixũgachiãxü̃. 
 
Dawí rü Goriáxü̃ nima̱x 
 
17
  
1 Rü nüma ga Firitéutanüxü̃gü 
rü nananutaque̱xexẽẽgü ga 
norü churaragü nax Iraéuanecüã̱xgüarü 
churaragümaxã nügü nadaixü̃ca̱x. Rü 
Efedamíü̃gu nayangutaque̱xegü ga 
ĩanegü ga Chocú rü Achécaarü 
ngãxü̃machate̱xewa ga Yudáanewa. 2 Rü 
nüma ga Chaú rü Iraéuanecüã̱xgümaxã 
nügü nanutaque̱xegü ga Eláarü 
ngatexü̃gu. Rü yéma nügü namexẽẽgü 
ga Firitéutanüxü̃gümaxã nügü nax 
nadaixü̃ca̱x. 3 Rü nümagü ga 
Firitéutanüxü̃gü rü wüxi ga ma̱xpǘnegu 
nügü ninu, rü yexgumarüxü̃ ta ga 
Iraéuanecüã̱xgü, rü nái ga ma̱xpǘnegu 
nügü ninu. Rü guma taxre ga 
ma̱xpǘnegüarü ngate rü ngãxü̃wa naxü. 
4 Rü yema Firitéutanüxü̃gütanüwa 
nixũxũ ga wüxi ga churara ga 3 
métrugu ixüchanexü̃, rü yema 
ngatexü̃wa naxũ. Rü Goriáx nixĩ ga 
naéga, rü ĩane ga Gáyicüã̱x nixĩ. 5 Rü 
napate̱xe rü brṍchenaxca̱x nixĩ. Rü 
naxü̃newa rü yexgumarüxü̃ ta 
brṍchemaxã natüxü̃ne. Rü yema norü 
tüxü̃nexü̃ rü 55 quíru nixĩ ga nayaxü̃. 
6 Rü yema norü tüperemaxü̃ rü guma 
norü wocae ga nügüãtü yangeãcü rü 
brṍchenaxca̱x nixĩgü. 7 Rü guma norü 
wocae rü natamena̱xã rü ga nape̱xe rü 
férunaxca̱x nixĩ rü 6 quíru naya. Rü 
Goriáxpe̱xegu nixũchigü ga yema norü 
poxü̃ruü̃arü ngeruxü̃. 8 Rü nüma ga 
Goriáx rü yema ngatexü̃arü ngãxü̃wa 
ínayachaxãchi rü yéma tagaãcü 
Iraéuanecüã̱xgüarü churaragüxü̃ 
nhanagürü: —¿Ta̱xacüca̱x mea pegü 
ipinu nax tomaxã pegü pedaixü̃ca̱x? Erü 
chama rü wüxi i Firitéutanüxü̃ chixĩ rü 
name nixĩ i pema i Iraéuanecüã̱xgü rü 
Chaúarü churaragütanüxü̃wa nüxü̃ 
pexuneta i wüxi nax nua naxũxü̃ca̱x nax 
togü namaxã tadaixü̃ca̱x. 9 Rü ngoxi tá 
1 SAMUEL 16 
,  
17 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
222 
choxü̃ naporamae rü choxü̃ yamá nax 
ngẽmaãcü pexme̱xwa nax 
tangexmagüxü̃ca̱x. Notürü ngẽxguma 
chama nüxü̃ charüporamaegu, rü pema 
tá nixĩ i toxme̱xwa pengexmagüxü̃. 10 Rü 
nhama i ngunexü̃gu, Pa 
Iraéuanecüã̱xgüarü Churaragüx, rü 
pexca̱x chaca rü ¡ẽcü nua penamu̱x i 
wüxi i perü churara nax togü namaxã 
tadaixü̃ca̱x! —nhanagürü. 11 Rü 
yexguma yema Firitéutanüxü̃arü dexaxü̃ 
naxĩnüegu ga Chaú rü guxü̃ma ga yema 
namücügü ga Iraéuanecüã̱xgü, rü 
narümaxãchitanü rü namuü̃e. 12 Rü 
nayexma ga wüxi ga yatü ga Beréü̃cüã̱x 
ixĩcü rü Yeché nixĩ ga naéga. Rü nüma 
rü marü naya ga yexguma Chaú 
ãẽ̱xgacü ixĩxgu. Rü nüma ga Yeché rü 
nüxü̃́ nayexma ga 8 ga nanegü, rü wüxi 
ga nane rü Dawí nixĩ. 13-14 Rü guma 
tamaepü̱x ga nane ga rüyamaegüxü̃ ga 
Eriabé rü Abinadábi rü Chamá rü marü 
Chaúwe narüxĩ ga daiwa. 15 Rü nüma ga 
Dawí ga rübumaecü rü 
Iraéuanecüã̱xgüarü churaragü 
íyexmagüxü̃wa naxũũxü̃ rü nhu̱xũchi 
Beréü̃ca̱x natáeguaxü̃ nax nanatüarü 
carnérugüna yadauuuxü̃ca̱x. 16 Rü yoxni 
yexguma yéma naxũũxü̃yane ga Dawí, 
rü nüma ga yema Firitéutanüxü̃ rü 
Iraéuanecüã̱xgüxü̃ nachixewe ga 
pa̱xmama rü yáuanecü. Rü yemaacü 
tümamaxã nixĩ nhu̱xmata 40 ga 
ngunexü̃wa nangu. 17 Rü wüxi ga 
ngunexü̃gu ga Yeché rü nane ga Dawíxü̃ 
nhanagürü: —¡Ẽcü nayaxu i 
wüxiwetaxü̃ i trígu i igoxtanüxü̃, rü 
nhaa 10 i poũ rü yéa nügü 
ínadaixchaü̃xü̃wa cueneegüca̱x nana! 
18 ¡Rü nhu̱xmachi ngẽ́ma nana ta i nhaa 
10 pǘta i quéyu naxca̱x ya yimá 
churaragüarü ãẽ̱xgacü! ¡Rü cueneegüxü̃ 
íyadau rü nhuxãcü nüxü̃ nangupetügü, 
rü wüxi i norü popera nua nange nax 
ngẽmawa nüxü̃ chacuáxü̃ca̱x nax 
meama nüxü̃ nax ínangupetügüxü̃! 
—nhanagürü ga Yeché. 19 Rü nüma ga 
Chaú rü yema Iraéuanecüã̱xgüarü 
churaragü rü yema ma̱xpǘnearü 
tuãchixü̃ ga Elágu ãégaxü̃wa 
nayexmagü. 20 Rü moxü̃ãcü ga nüma ga 
Dawí rü yexwaca̱x yangóonechaxü̃gu rü 
to ga daruü̃me̱xẽgu tüxü̃ namugü ga 
guxema nanatüarü carnérugü rü 
inaxũãchi. Rü nayana ga yema õna ga 
nanatü ga Yeché nüxna naxü̃. Rü yéma 
naeneegü íyexmagüxü̃wa nangu ga 
yexguma inaxĩãchichaü̃xgux ga 
Firitéutanüxü̃gümaxã nügü nax 
nadaixü̃ca̱x. 21 Rü nüma ga 
Iraéuanecüã̱xgü rü ga Firitéutanüxü̃gü 
rü nügüarü to̱xma̱xtagu nügü ninu. 22 Rü 
nüma ga Dawí rü yema 
Iraéuanecüã̱xgüarü churaragüarü 
yemaxü̃güarü daruü̃xü̃tagu nananu ga 
yema trígu, rü poũ, rü quéyu ga yéma 
nanaxü̃, rü nhu̱xũchi nanhaãchiãcüma 
Iraéuanecüã̱xgüarü churaragütanügu 
nayangaxi nax naeneegüna naca̱xaxü̃ca̱x 
rü nhuxãcü nüxü̃ nangupetügü. 23 Rü 
yexguma naeneegümaxã ídexayane, rü 
nüma ga yema Firitéutanüxü̃ ga Goriáx 
ga Gáyicüã̱x ixĩxü̃, rü 
Firitéutanüxü̃güarü churaragütanüwa 
nichixichi. Rü wenaxarü 
Iraéuanecüã̱xgüca̱x naca rü tüxü̃ 
naxãxũne rü yema aixrüguma 
naxüxü̃rüü̃ãcüma nidexa. Rü nüma ga 
Dawí rü nüxü̃ naxĩnü. 24 Rü nümagü ga 
Iraéuanecüã̱xgü ga yexguma yema 
1 SAMUEL 17 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
223 
yatüxü̃ nadaugügu rü poraãcü namuü̃e, 
rü naxcha̱xwa nibuxmü. 25 Rü nügümaxã 
nhanagürügü: —¿Marü nüxü̃ pedauxü̃ i 
ngẽma yatü i ngẽxma ichixichixü̃ nax 
nhuxãcü tüxü̃ naxãxũnexü̃ i yixema i 
Iraéuanecüã̱xgü? Rü texé ya yíxema 
nüxü̃ rüporamaexe, rü nüma ya tórü 
ãẽ̱xgacü rü muxü̃táma i ngẽmaxü̃gü tá 
tüxna nana, rü naxacümaxã tá tüxü̃ 
naxü̱xma̱x rü taxũtáma tüxü̃ 
nanaxütanüxẽxẽ i ngẽma diẽru i 
ãẽ̱xgacüna üxü̃ —nhanagürügü. 26 Rü 
yexguma ga Dawí rü yema naxü̃tawa 
yexmagüxü̃na naca rü nhanagürü: 
—¿Ta̱xacümaxã tá nüxü̃́ naxãtanü ya 
yimá yatü ya nhaa Firitéutanüxü̃xü̃ 
imácü rü naxoxẽẽcü nax ngẽma 
Iraéuanecüã̱xgümaxã ta̱xacü nax 
yaxugüxü̃? ¿Erü ta̱xacü nixĩ i nhaa 
Firitéutanüxü̃ i tama Tupanaxü̃ cuáxü̃ 
eca̱x Tupana ya maxü̃cüarü 
churaragümaxã ta̱xacü yaxugüxü̃? 
—nhanagürü. 27 Rü nümagü ga 
Iraéuanecüã̱xgüarü churaragü rü 
Dawíxü̃ nangãxü̃gü, rü yema noxri 
namaxã nüxü̃ yaxugüexü̃maxãtama 
nanangãxü̃gagü, rü namaxã nüxü̃ nixu 
ga ta̱xacümaxã tá nüxü̃́ nax 
naxütanüãxü̃ i ngẽma Goriáxü̃ imáxü̃. 
28 Notürü nüma ga Eriabé ga Dawíenexẽ 
ga yacü, rü nüxü̃ naxĩnü ga yema 
yatügümaxã nax íyadexaxü̃ ga Dawí. Rü 
yemaca̱x naeneemaxã nanu rü 
nhanagürü nüxü̃: —¿Ta̱xacüwa nua 
cuxũ? ¿Rü texémaxã ngẽ́ma 
ínachianexü̃wa cunawogü i ngẽma 
tanatüarü carnérugü? Chama rü marü 
nüxü̃ chacua̱x i ngẽma cucüma nax nua 
cuxũxü̃ nax icuyadawenümarexü̃ca̱x nax 
togü tadaixü̃ —nhanagürü. 29 Rü nüma 
ga Dawí rü nanangãxü̃ga rü nhanagürü: 
—¿Ta̱xacü ẽ̱xna chaxü eca̱x ngẽma 
nhacuxü̃ choxü̃? Rü nua chidexamare 
—nhanagürü. 30 Rü yemawena ga Dawí 
rü naeneena nixũgachi, rü to ga 
churarana naca. Rü yemaacütama 
nanangãxü̃ga. 31 Rü nümaxü̃ ga 
Iraéuanecüã̱xgü ga Dawíxü̃ ĩnüexü̃ ga 
nax ínacaxü̃, rü Chaúmaxã nüxü̃ 
narüxugüe. Rü nüma ga Chaú rü 
Dawíca̱x nangema. 32 Rü yexguma ga 
Dawí rü Chaúxü̃ nhanagürü: —Tama 
name nax texé oégaãẽxü̃ nagagu i nhaa 
Firitéutanüxü̃, erü chamax i cuxü̃́ 
puracüxe nax chixĩxü̃, Pa Ãẽ̱xgacüx, rü 
ngẽ́ma tá chaxũ rü namaxã tá togü tadai 
—nhanagürü. 33 Rü nüma ga Chaú rü 
nanangãxü̃ga rü nhanagürü: —Rü 
taxuacüma cuxica ngẽma 
Firitéutanüxü̃maxã pegü pedai. Erü 
cuma rü cungextü̱xüxüchi, notürü i 
nüma rü norü ngextü̱xügucürüwa 
da̱i̱xca̱x nangu̱x —nhanagürü. 34-35 Rü 
nüma ga Dawí rü nanangãxü̃ga rü 
nhanagürü: —Yexguma chaunatüarü 
carnérugüna chada̱xgu, rü wüxi ga leã́ũ 
rüe̱xna wüxi ga ósu i düraxü̃ yéma ne 
ũxgu rü wüxi ga carnéru tüxü̃ yayaxugu, 
rü chama rü nawe changẽ, rü naa̱xwa 
tüxü̃ chanapu. Rü yexguma cha̱u̱xca̱x 
yanhaxgu nax choxü̃ yayaxuxü̃ca̱x, rü 
nachicürawa chatüxüe rü chayachi̱xgü 
rü nhu̱xmata chayama̱x. 36 Rü chama i 
curü duü̃xü̃, Pa Ãẽ̱xgacüx, rü woo leã́ũ 
yixĩgu rü ósu i düraxü̃ yixĩgu rü 
chayama̱x. Rü nhaa Firitéutanüxü̃ i 
tama Tupanaxü̃ cuáxü̃ rü ngẽmaãcü tá 
namaxã chanaxü, erü Tupana ya 
maxü̃cüarü churaragüxü̃ naxãxũne. 37 Rü 
gumá Cori ya Tupana ga leã́ũna rü ósu i 
1 SAMUEL 17 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
224 
düraxü̃na choxü̃ ípoxü̃cü, rü 
yimatátama nixĩ i nhaa 
Firitéutanüxü̃me̱xẽwa choxü̃ ipoxü̃cü 
—nhanagürü. Rü yexguma ga Chaú 
nanangãxü̃ga rü nhanagürü: —¡Ẽcü 
ngẽ́ma naxũ rü Cori ya Tupana cuxü̃ 
íxümücü! —nhanagürü. 38 Rü yemawena 
nanamu nax Dawíxü̃ yacu̱xcuchigüxü̃ 
nagu ga yema naxchiru ga 
brṍchenaxca̱x ga nümatama ga Chaú 
nagu yacu̱xuuxü̃. Rü brṍchenaxca̱x ga 
napate̱xemaxã nanaxüpate̱xe. Rü 
naremüarü poxü̃ruxü̃ rü naxca̱xwe̱xarü 
poxü̃ruü̃gu nayacu̱xẽẽgü. 39 Rü 
yemawena ga Dawí rü norü goyexü̃wa 
norü tara ninga̱xcuchi. Rü nüxü̃ naxü ga 
nax yaxũxü̃ namaxã ga yema 
nügüxü̃newa nanucuxü̃. Notürü tama 
namaxã nixü ga guxü̃ma ga yema 
nügüxü̃newa nanucuxü̃ yerü taguma 
yema nügü naxǘ. Rü yexgumatama 
Chaúxü̃ nhanagürü: —Taxuacüma chixũ 
namaxã i nhaa chaxunewa ngẽxmagüxü̃ 
erü tama chamaxã nixü —nhanagürü. 
Rü yexguma rü nügü ínacuxü̃xü̃ne ga 
Dawí. 40 Rü yemawena rü nanayaxu ga 
guma norü naixmena̱xã rü nixũgachi. 
Rü yema ngatexü̃wa nanade ga 5 pü̱xü 
ga nutaxacü ga ibáipü̱xücü rü norü 
chacu ga yangechigüxü̃gu nananucu. Rü 
nhu̱xũchi norü maxgütaexü̃ ga 
naxme̱xgu yangexü̃maxã yema 
Firitéutanüxü̃ca̱x nixũ. 41 Rü nüma ga 
Firitéutanüxü̃ rü meamare Dawíca̱x 
nixũchigü. Rü nape̱xegu nixũchigü ga 
yema norü poxü̃ruü̃arü ngeruxü̃. 42-43 Rü 
yexguma Dawíxü̃ nada̱xgux ga yema 
Firitéutanüxü̃ nax wüxi ya ngextü̱xücü 
ga idauü̃chametücüücü nax yixĩxü̃ rü 
mecü nax yixĩxü̃, rü tama 
nayaxaixcumaãxü̃ nax nügü namaxã 
nadaixü̃. Rü nhanagürü nüxü̃: —¿Ẽ̱xna 
cuxca̱x rü wüxi i airu chixĩ eca̱x 
naimaxã nua cha̱u̱xca̱x cuxũxü̃? 
—nhanagürü. Rü yexgumatama 
Dawímaxã chixexü̃ naxuegu norü 
tupanaégagu. 44 Rü nhu̱xũchi 
nhanagürü: —¡Nua nanha rü 
ngurucugüna rü aigüna tá chanaxã i 
cumachi! —nhanagürü. 45 Rü nüma ga 
Dawí nanangãxü̃ga rü nhanagürü: 
—Cuma rü cha̱u̱xca̱x quixũ taramaxã rü 
wocaemaxã. Notürü i chamax rü cuxca̱x 
chixũ naégagu ya yimá Iraéuanecüã̱x i 
churaragüarü Tupana ya guxü̃étüwa 
ngẽxmacü ya cuma norü churaragüxü̃ 
cuxãxũneã́xü̃cü quixĩ. 46 Rü nhu̱xmax ya 
Cori ya Tupana rü tá cha̱xme̱xgu 
cunanguxẽxẽ nax cuxü̃ chimáxü̃ca̱x. Rü 
tá cuxü̃ íchadaeeru rü ngẽma curü 
churaragü i yuexü̃ rü tá ngurucugüna rü 
aigüna chanana. Rü ngẽmaãcü tá guxü̃ i 
naanewa nüxü̃ nacua̱xgü nax 
Iraéuanewa nangexmaxü̃ ya wüxi ya 
Tupana. 47 Rü guxãma ya yíxema núma 
ngẽxmagüxe rü tá nüxü̃ tacua̱xgü ya 
Cori ya Tupana rü tama taramaxã, 
rüe̱xna wocaxemaxã nixĩ i naxüãxü̃ i 
ngẽma nüma nagu naxĩnüxü̃. Erü nüma 
ya Tupana rü tama duü̃xü̃gürüxü̃ 
ãxneãcü texémaxã nügü nadai. Rü nüma 
tátama nixĩ i tome̱xgu pexü̃ nayixẽẽxü̃ i 
nhu̱xmax —nhanagürü. 48-49 Rü 
yexguma ga nüma ga Firitéutanüxü̃ rü 
nayuxnagü rü Dawíca̱x ninha. Rü 
yexgumarüxü̃ ta ga nüma ga Dawí rü 
paxama Firitéutanüxü̃ca̱x ninha. Rü 
norü chacugu nixu rü wüxi ga nuta 
nayaxu, rü norü maxgütaeruü̃gu 
nanaxǘ. Rü yemamaxã Firitéutanüxü̃xü̃ 
1 SAMUEL 17 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
225 
namaxü̃, rü meama nacatümaxã 
namexchinü. Rü guma nuta rü 
nacatüwa narüwa̱x, rü nüma ga 
Firitéutanüxü̃ rü nachametümaxã 
nhaxtüanegu nayangu. 50-51 Rü yemaacü 
nixĩ ga Dawí ga Firitéutanüxü̃xü̃ 
naporamaexü̃ namaxã ga wüxi ga 
maxgütaexü̃ rü wüxi ga nuta. Rü nüma 
ga Dawí rü nangearü taraã̱x, rü 
yemaca̱x yema Firitéutanüxü̃ca̱x ninha 
rü nanayaxu ga norü tara rü 
yemamaxãtama ínanadaeeru, rü 
yemaacü nayama̱x. Rü yemaxü̃ 
nadaugügu ga Firitéutanüxü̃gü ga marü 
nax nayuxü̃ ga yema norü churara ga 
namaxã poraxü̃, rü nibuxmü. 52 Rü 
yexguma ga Iraéuanecüã̱xgüarü 
churaragü rü Yudátanüxü̃ ga churaragü 
rü aita naxüe yerü marü 
Firitéutanüxü̃güxü̃ narüporamaegü. Rü 
nawe nangẽgü nhu̱xmata ĩanegü ga 
Gáyi rü Ecróü̃arü ũũchiwa. Rü yema 
Firitéutanüxü̃güarü churaragü ga yuexü̃ 
rü nanuquegü nawa ga yema nama ga 
Charaíü̃wa ne daxü̃ rü nhu̱xmata ĩanegü 
ga Gáyi rü Ecróü̃wa nguxü̃. 53 Rü nüma 
ga Iraéuanecüã̱xgü rü yema 
Firitéutanüxü̃güwe nangẽgüguwena, rü 
yema ínapegüxü̃wa naxĩ rü nanade ga 
guxü̃ma ga norü yemaxü̃gü ga yéma 
nüxna yabuxmüxü̃. 54 Rü yexguma ga 
nüma ga Dawí rü nanayaxu ga 
Goriáxeru rü Yerucharéü̃wa nanange. 
Notürü ga guma naxnegü rü norü 
pegüpataü̃gu nayanu. 55 Rü yexguma 
Dawí rü Firitéutanüxü̃ca̱x inhaxgu, rü 
nüma ga Chaú rü norü churaragüeru ga 
Abnéna naca rü nhanagürü: —¿Texé 
tixĩ ya nanatü ya yimá ngextü̱xücü? 
—nhanagürü. 56 Rü nüma ga yema norü 
churaragüeru ga Abné rü nanangãxü̃ rü 
nhanagürü: —Pa Ãẽ̱xgacüx, tama nüxü̃ 
chacua̱x nax texé nane yixĩxü̃ 
—nhanagürü. Rü nüma ga Chaú rü 
nhanagürü nüxü̃: —¡Ẽcü, naxca̱x 
ícagüchigü nax texé nane yixĩxü̃! 
—nhanagürü. 57 Rü yexguma Dawí rü 
yema Firitéutanüxü̃arü ma̱xwa ne ũxgu, 
rü nüma ga Abné rü Chaúpe̱xewa 
nanaga namaxã ga yema 
Firitéutanüxü̃eru ga yangechigüxü̃. 58 Rü 
nüma ga Chaú rü nüxna naca rü 
nhanagürü: —Pa Ngextü̱xücüx 
¡chamaxã nüxü̃ ixu rü texé nane 
quixĩxü̃! —nhanagürü. Rü nüma ga 
Dawí nanangãxü̃ rü nhanagürü: 
—Chama rü yimá curü duü̃ ya Yeché ya 
Beréü̃cüã̱x nane chixĩ —nhanagürü. 
 
Yónataü̃ rü Dawí rü nügümaxã 
nanaxuegu nax nügümücügü 
yixĩgüxü̃ca̱x 
 
18
  
1 Rü yexguma Dawí Chaúmaxã 
igúegagu ga nügümaxã nax 
yadexagüxü̃, rü nüma ga Chaú nane ga 
Yónataü̃ rü Dawímücüxü̃ nügü nixĩxẽxẽ, 
rü nüxü̃ nangechaü̃xü̃chi nhama 
nügütama nangechaü̃xü̃rüxü̃. 2 Rü nüma 
ga Chaú rü yematama ngunexü̃gu 
Dawíxü̃ nayaxu norü ngü̃xẽẽruü̃xü̃, rü 
tama nanatüca̱x nanamuegu. 3 Rü 
Yónataü̃ rü Dawí rü Tupanaégagu 
nügümaxã nanaxuegugü nax 
nügümücügü nax yixĩgüxü̃ca̱x yerü ga 
Yónataü̃ rü Dawíxü̃ nangechaü̃ nhama 
nügütama nangechaü̃xü̃rüxü̃. 4 Rü 
nhu̱xũchi nüma ga Yónataü̃ rü 
ínacuxuchi ga yema napa̱x ga nagu 
yacuxuuxü̃ rü Dawína nanaxã wüxigu 
namaxã ga yema norü tara rü norü 
1 SAMUEL 17 
,  
18 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
226 
würa rü norü goyexü̃. 5 Rü nüma ga 
Dawí rü Chaúarü ngü̃xẽẽruxü̃ nixĩ, rü 
guxü̃guma mea nayanguxẽxẽ ga yema 
namuaxü̃wa. Rü yemaca̱x nüma ga 
Chaú rü norü churaragüarü ãẽ̱xgacüxü̃ 
nayangucuchixẽxẽ. Rü yema duü̃xü̃gü 
rü churaragü rü naerugü rü namaxã 
nataãxẽgü rü nanapépünegü. 
 
Nixãũxãchi ga Chaú yerü ga 
duü̃xü̃gü rü norü yexera Dawíxü̃ 
nangechaü̃gü 
6 Notürü yexguma nawoegu̱xgu ga 
churaragü nawena ga yema 
Firitéutanüxü̃xü̃ nax yamáxü̃ ga Dawí, 
rü guxü̃nema ga Iraéuanecüã̱xgüarü 
ĩanegüwa norü ãẽ̱xgacüca̱x ínachoxü̃ ga 
ngexü̃gü ga taãxẽãcüma rü 
iyaxüãchitanüãcüma rü wiyaegüãcüma 
rü pãdérugü rü árpa napagüãcüma norü 
ãẽ̱xgacüxü̃ rümõxegüxü̃. 7 Rü yexguma 
yema ngexü̃gü wiyaegügu rü 
íyaxüãchitanüxü̃gu, rü nhaxü̃gu 
nawiyaegü: “Chaú rü 1,000 i churaragü 
nadai, rü Dawí rü 10,000 i churaragü 
nadai”, ngĩgürügügü. 8 Rü yema wiyae 
nixĩ ga Chaúãxẽwa ngúxü̃, rü poraãcü 
nanuãcüma nhanagürü: —Dawína 
nanaxugüe nax 10,000 i churaragü 
nadaixü̃, notürü choxna i 1,000 icatama. 
Rü nhu̱xmax ngẽma taxuxü̃ nixĩ nax 
chauchicüxü ãẽ̱xgacüxü̃ 
yangucuchigüxẽẽãxü̃ —nhanagürü. 9 Rü 
yexgumacürüwa ga Chaú rü Dawíxü̃ 
namuü̃. 10 Rü moxü̃ãcü ga Tupana rü 
Chaúca̱x yéma nanamu ga naãxẽ ga 
chixexü̃ rü nüxna nangu. Rü nüma ga 
Chaú rü nhama naxãũãẽxü̃rüxü̃ nixĩ ga 
nachiü̃wa. Rü yexguma ga Dawí rü norü 
árpa napaxü to ga ngunexü̃gurüxü̃. Rü 
nüma ga Chaú rü guma norü wocae 
nange. 11 Rü ngürüãchi Dawíxü̃ nanacu̱x 
ga guma norü wocae nax ĩxtapü̱xmaxã 
yapaitarexü̃ca̱x, notürü nüma ga Dawí 
rü taxree̱xpü̱xcüna nügü ínapoxü̃ama. 
12 Rü nüma ga Chaú rü Dawíxü̃ namuü̃, 
yerü Cori ya Tupana rü Dawíxü̃ 
narüngü̃xẽẽ, notürü marü tama Chaúxü̃ 
narüngü̃xẽẽ. 13 Rü yemaca̱x ga 
nügüxü̃tawa rü nayamugachi rü 
wüxitücumü ga 1,000 icatama ga 
churaragüarü ãẽ̱xgacüxü̃ 
nayangucuchixẽxẽ. Rü yema 
churaragümaxã nixĩ ga Dawí ga daiwa 
naxũũũxü̃ rü natáeguxü̃xü̃. 14 Rü 
guxü̃ma ga ta̱xacü ga naxüxü̃wa ga 
Dawí rü meama nüxü̃́ ínanguxuchi yerü 
Cori ya Tupana nüxü̃ narüngü̃xẽẽ. 15 Rü 
yemaca̱x ga nüma ga Chaú rü nüxü̃ 
namuü̃, yerü nüxü̃ nadau ga nhuxãcü 
norü yexera natachigamaexü̃ ga Dawí. 
16 Notürü guxü̃ma ga Iraéuanecüã̱xgü rü 
Yudátanüxü̃ rü Dawíxü̃ nangechaü̃gü, 
yerü nüma nixĩ ga namaxã inacuáxü̃ ga 
yexguma daiwa naxĩĩxü̱̃xgu. 17 Rü nüma 
ga Chaú rü wüxi ga ngunexü̃ Dawíxü̃ 
nhanagürü: —Cuxna tá ngĩxü̃ chamu 
cuxma̱xü̃ i ngẽma chauxacü irüyamaecü 
i Merá ega wüxi ya poracü quixĩxgu rü 
cunadaixgu i Cori ya Tupanaarü uanügü 
—nhanagürü. Rü nüma ga Chaú nagu 
narüxĩnü nax tama nümatama Dawíxü̃ 
yamáxü̃, notürü norü ĩnü chi nixĩ nax 
Firitéutanüxü̃gü yamáxü̃ca̱x nagu i dai. 
18 Notürü ga Dawí rü nanangãxü̃ rü 
nhanagürü: —Taxuxü̃ma chixĩ i 
cupe̱xewa, rü chautanüxü̃gü rü 
taxuxü̃ma nixĩgü i Iraéuanegütanüwa 
nax cuxã̱xte nax chixĩxü̃ca̱x 
—nhanagürü. 19 Notürü yexguma nawa 
1 SAMUEL 18 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
227 
nanguxgu ga yema ngunexü̃ nax Dawína 
ngĩxü̃ namuxü̃ ga naxacü ga Merá, rü 
nüma ga Chaú rü ngĩxü̃ namu nüxna ga 
to ga yatü ga Meorácüã̱x ga Adriégu 
ãégaxü̃. 20 Notürü ga yema nai ga 
Chaúxacü ga Micá, rü Dawímaxã 
ixãarüã̱x. Rü yexguma Chaúmaxã nüxü̃ 
yaxugügügu ga ngĩchiga, rü nüma ga 
Chaú rü nataãxẽ. 21 Yerü nagu narüxĩnü 
ga Dawína ngĩxü̃ nax namuxü̃ nax 
Dawíma̱x yixĩxü̃ca̱x rü ngĩma 
Firitéutanüxü̃güme̱xẽgu 
nanguxẽẽãxü̃ca̱x. Rü yemaca̱x ga nüma 
ga Chaú rü wenaxarü Dawíxü̃ 
nhanagürü: —Rü nhu̱xmax táwaxi nixĩ i 
chãũã̱xte quixĩxü̃ —nhanagürü. 22 Rü 
yemawena rü nüma ga Chaú rü norü 
ngü̃xẽẽruü̃güxü̃ namu rü nhanagürü: 
—¡Pema rü pexicatama namaxã 
pidexagü i Dawí, rü namaxã nüxü̃ pexu 
rü chama i ãẽ̱xgacü nax chixĩxü̃ rü 
poraãcü nüxü̃ changechaü̃ rü guxãma i 
pema i chorü ngü̃xẽẽruü̃gü rü ta rü 
nüxü̃ nax pengechaü̃güxü̃ rü 
penaxwa̱xexü̃ nax nüma rü chãũã̱xte 
yixĩxü̃, nhapegürü tá nüxü̃! 
—nhanagürü. 23 Rü nüma ga yema 
Chaúarü ngü̃xẽẽruü̃gü rü yéma 
Dawíxü̃tawa naxĩ rü namaxã nüxü̃ 
nixugü ga yema ore ga Chaú namaxã 
nüxü̃ ixuxü̃. Notürü nüma ga Dawí rü 
nanangãxü̃ga rü nhanagürü: —¿Ẽ̱xna 
pema nagu perüxĩnüegu i natauxchaxü̃ 
nax wüxíe ya chauxrüxü̃ ngearü 
diẽruã́xe rü taxuxü̃ma ixĩxe nax 
ãẽ̱xgacüxã̱xte tixĩxü̃? —nhanagürü. 24 Rü 
nüma ga yema Chaúarü ngü̃xẽẽruü̃gü rü 
Chaúmaxã nüxü̃ nayarüxugüe ga yema 
ore ga Dawí namaxã nangãxü̃xü̃. 
25 Notürü ga nüma ga Chaú ga nagu nax 
naxĩnüechaxü̃ ga nhuxãcü Dawíxü̃ 
Firitéutanüxü̃güme̱xẽgu nax 
nanguxẽẽchaü̃xü̃, rü yemaca̱x yema 
norü ngü̃xẽẽruü̃gümaxã nhanagürü: 
—¡Namaxã nüxü̃ pexu i Dawí rü tama 
chanaxwa̱xe i diẽru choxna ngĩxü̃ naxã 
ngĩxca̱x i chauxacü! Notürü ngẽma 
natanü i chanaxwa̱xexü̃ nixĩ i 100 i 
Firitéutanüxü̃gücha̱xmüxü̃pe̱xechiraü̃gü 
nax nua nanaxü̃ nax ngẽmaãcü nax 
chanayauxtanüxü̃ca̱x i ngẽma chorü 
uanügüarü chixexü̃ i chamaxã naxügüxü̃ 
—nhanagürü. 26-27 Rü nüma ga yema 
Chaúarü ngü̃xẽẽruü̃gü rü Dawímaxã 
nüxü̃ nayarüxugü ga yema Chaúarü ore. 
Rü nüma ga Dawí rü nataãxẽ namaxã ga 
yema Chaú naxca̱x íca̱xaxü̃, yerü 
yemaacü nüxü̃́ nanatauxchaxẽxẽama 
nax naã̱xte yixĩxü̃ca̱x. Rü naxü̃pa ga 
yema ngunexü̃ ga Chaú namaxã 
ixunetaxü̃, rü nüma ga Dawí rü 
nananutaque̱xe ga norü churaragü rü 
inaxũãchi, rü 200 ga Firitéutanüxü̃gü 
nayadai. Rü yema 
Firitéutanüxü̃gücha̱xmüxü̃pe̱xechiraü̃gü 
rü Chaúna nayana nax yemaacü naã̱xte 
yixĩxü̃ca̱x. Rü yexguma ga nüma ga 
Chaú rü yema naxacü ga Micá Dawína 
ngĩxü̃ namu naxma̱xü̃. 28 Notürü nüma 
ga Chaú rü nüxü̃ nicua̱xãchi nax nüma 
ga Cori ya Tupana rü Dawíxü̃ 
nangü̃xẽẽxü̃, rü naxacü ga Micá rü 
Dawíxü̃ nangechaü̃xü̃chi. 29 Rü yemaca̱x 
yexeraãcü Dawíxü̃ namuü̃ rü naxchi 
naxai. 30 Rü yexguma 
Firitéutanüxü̃güarü churaragümaxã 
nügü nadaixü̃gu, rü nüma ga Dawí nixĩ 
ga guxü̃ma ga togü ga Chaúarü 
churaragüeruarü yexera norü uanügüxü̃ 
narüporamaexü̃. Rü yemaca̱x nixĩ ga 
1 SAMUEL 18 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
228 
guxü̃ma ga duü̃xü̃gü nüxü̃ 
ngechaü̃güxü̃. 
 
Chaú rü Dawíxü̃ nimáxchaü̃ 
 
19
  
1 Rü nüma ga Chaú rü nane ga 
Yónataü̃xü̃ rü guxü̃ma ga norü 
churaragüxü̃ namu ga Dawíxü̃ nax 
yama̱xgüxü̃ca̱x. Notürü nüma ga 
Yónataü̃ rü poraãcü Dawíxü̃ nangechaü̃. 
2 Rü yemaca̱x ga Yónataü̃ rü Dawímaxã 
nüxü̃ nixu ga yema nanatüarü ore, rü 
nhanagürü: —Chorü papá ya Chaú rü 
cuxü̃ timáxchaü̃. Rü ngẽmaca̱x i moxü̃ 
pa̱xmama ¡rü naxuãxẽ rü nawa naxũ i 
ngẽma naane i taxúema nawa cuxü̃ 
dauxü̃, rü ngẽxma icu̱x! 3 Rü chama rü 
ngẽma naane i nagu quicúxü̃wa tá 
chaunatümaxã chaxũ. Rü cuchigaxü̃ tá 
tümamaxã chixu, rü ngoxi nhuxũ 
nhatagü. Rü yixcama tá cuxü̃ nüxü̃ 
chacua̱xẽxẽ i ngẽma chaunatüarü ore 
—nhanagürü. 4 Rü nüma ga Yónataü̃ rü 
nanatü ga Chaúmaxã nidexa rü 
Dawíétüwa nachogü rü nhanagürü: 
—Pa Ãẽ̱xgacüx, tama name i chixexü̃ 
cuxü namaxã i curü duü̃xü̃ i Dawí, erü 
taxuxü̃ma i chixexü̃ cumaxã naxü. Rü 
guxü̃guma mea cuxü̃ narüngü̃xẽẽ. 
5 ¿Ẽ̱xna marü nüxü̃ curüngüma ga 
yexguma norü maxü̃ ãũcümaxü̃wa 
nayexmaxẽẽgu ga Goriáxü̃ yama̱xgu, rü 
yemaacü ga Cori ya Tupana rü 
Iraéuanecüã̱xgüxü̃ guxchaxü̃wa 
ínanguxü̃xẽxẽ? Cumax, Pa Ãẽ̱xgacüx, rü 
nüxü̃ cudau ga yema, rü cutaãxẽ. ¿Rü 
tü̱xcüü̃, Pa Ãẽ̱xgacüx, i cuyamáxchaü̃xü̃ 
i wüxi i duü̃xü̃ i taxuxü̃ma cumaxã üxü̃? 
¿Rü ta̱xacüca̱x tá cuyama̱x ya Dawí? 
—nhanagürü. 6 Rü yexguma Chaú nüxü̃ 
ĩnügu ga yema Yónataü̃ namaxã nüxü̃ 
ixuxü̃, rü tagaãcü nhanagürü: —Cori ya 
Tupanaégagu nüxü̃ chixu rü taxũtáma 
chayama̱x ya Dawí —nhanagürü. 
…… 
 
Chaúcha̱xwa ninha ga Dawí 
 
22
  
1 Rü nüma ga Dawí rü Gáyiwa 
ínaxũxũ rü ãxmaxü̃ ga 
Aduráü̃gu narücu̱x. Rü yexguma 
naeneegü rü guxü̃ma ga natanüxü̃gü 
nüxü̃ cua̱xgügu rü naxü̃tawa naxĩ rü 
nayaxümücügü. 2 Rü yexgumarüxü̃ ta 
naxü̃tawa naxĩ ga yema duü̃xü̃gü ga 
tama ãẽ̱xgacü nüxü̃ rüngü̃xẽẽgüxü̃ rü 
yema duü̃xü̃gü ga nangetanügüxü̃ rü 
yema duü̃xü̃gü ga tama ãẽ̱xgacümaxã 
taãxẽgüxü̃, rü nüma ga Dawí rü yema 
duü̃xü̃güeru nixĩ. Rü yema duü̃xü̃gü ga 
Dawíwe rüxĩxü̃ rü düxwa 400 ga 
yatügüwa nangu. 
…… 
5 Rü wüxi ga ngunexü̃gu ga Tupanaarü 
orearü uruxü̃ ga Gáyi rü Dawímaxã 
nüxü̃ nixu nax nüxna yaxũgachixü̃ca̱x 
ga yema ãxmaxü̃ rü Yudáarü naaneca̱x 
natáeguxü̃ca̱x. Rü nüma ga Dawí rü 
naixnecü ga Árewa nangu. 
…… 
 
Dawí rü ínachianexü̃ ga taxúema 
íxãpataxü̃wa nayexma 
 
23
  
14 Rü nüma ga Dawí rü yema 
chianexü̃ ga Chípewa naxũ, rü 
yéma wüxi ga ma̱xpǘnearü ãxmaxü̃wa 
norü duü̃xü̃gümaxã nayexma. Rü nüma 
ga Chaú rü guxü̃ma ga ngunexü̃gu 
naxca̱x nadau, notürü ga Tupana rü 
Dawína nadau, rü yemaca̱x ga Chaú rü 
taguma nüxü̃ inayangau. 15 Notürü 
nüma ga Dawí rü Chaúca̱x namuü̃, yerü 
1 SAMUEL 18 
,  19,  22,   
23 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
229 
naxca̱x nadau ga nax yamáaxü̃ca̱x. Rü 
yemaca̱x ga Dawí rü naixnecü ga 
Oréchigu narüxã̱ũ̱x ga chianexü̃ ga 
Chípewa. 16 Rü wüxi ga ngunexü̃gu, rü 
nüma ga Yónataü̃ ga Chaú nane rü 
Oréchiwa naxũ ga Dawí íyexmaxü̃wa. 
Rü nayataãxẽxẽxẽ rü pora nüxna nayaxã 
nax yexera Tupanaaxü̃́ yaxõõxü̃ca̱x. 
17 Rü Dawíxü̃ nhanagürü: —Taxuca̱xma 
cumuü̃ erü chaunatü ya Chaú rü 
tagutáma cuxü̃ itayangau. Cuma rü tá 
Iraéuanecüã̱xgüarü ãẽ̱xgacü quixĩ, rü 
chama rü tá cutüü̃wa chaxü. Rü ngẽma 
rü chaunatü ya Chaú rü marü nüxü̃ 
tacua̱x —nhanagürü. 18 Rü yexguma ga 
nüma ga Dawí rü Yónataü̃ rü Cori ya 
Tupanape̱xewa nügümaxã inaxügae. Rü 
yemawena ga Yónataü̃ rü natáegu, rü 
nüma ga Dawí rü yexmatama Oréchigu 
narüxã̱ũ̱x. 19 Notürü yema nachica ga 
Chífecüã̱x ga duü̃xü̃gü, rü Yibéawa naxĩ 
rü Chaúmaxã narüdexagü, rü 
nhanagürügü: —Dawí rü torü naanegu 
nicu̱x nagu i ngẽma ãxmaxü̃gü i 
ma̱xpǘne ya Aquiráwa ngẽxmagüxü̃ i 
Oréchiarü naixnecüwa i ngẽma 
chianexü̃ i nawa tangexmagüxü̃arü 
súwaama. 20 Rü ngẽxguma curü me 
yixĩxgu, Pa Ãẽ̱xgacüx ¡rü towe rüxũ! Rü 
toma rü tá cuxca̱x tayayauxgü rü cuxna 
tá tanamu —nhanagürügü. 21 Rü nüma 
ga Chaú rü nanangãxü̃ rü nhanagürü: 
—¡Tupana pexü̃ rüngü̃xẽxẽ erü choxü̃ 
pengechaü̃ rü chagu perüxĩnüe! 22 ¡Ru 
ẽcü pewoegu i nhu̱xmax, rü mea naxca̱x 
peyada̱u̱x i ngẽma nachica i nawa 
nangexmaxü̃! Rü ngẽxguma nüxü̃ 
ipeyanga̱xgu̱x rü ¡chamaxã nüxü̃ 
peyarüxu! Erü nüma rü naãxẽxü̃ 
nacua̱xüchi. 23 ¡Rü mea nüxü̃ pidaugü i 
guxü̃ma i norü cu̱xchicaxü̃ rü nhu̱xũchi 
nua chamaxã nüxü̃ peyarüxu! Rü chama 
rü tá pewe ngẽ́ma chaxũ. Rü ega 
aixcuma ngẽma naanewa nangexmagu, 
rü chama rü tá naxca̱x chadauama 
natanügu i ngẽma Yudátanüxü̃ 
—nhanagürü. 24 Rü nüma ga yema 
Chífecüã̱xgü rü Chaúxü̃ narümoxẽgü, rü 
nhu̱xũchi norü ĩaneca̱x nawoegu. Rü 
nüma ga Dawí rü norü churaragümaxã 
rü chianexü̃ ga Maóũwa nayexmagü ga 
yema chianexü̃arü súwaama. 25 Rü 
nüma ga Chaú rü norü churaragü rü 
inaxĩãchi nax naxca̱x nayadaugüxü̃ca̱x. 
Rü yexguma yemaxü̃ nacua̱xgu ga Dawí, 
rü guma ma̱xpǘnearü ãxmaxü̃wa 
nixĩgachi rü toxnamana naxĩ ga 
Maóũarü chianexü̃wa. Rü nüma ga 
Chaú rü yema Maóũarü chianexü̃gu 
naxücu nax yexma Dawíca̱x 
nadauxü̃ca̱x. 26-27 Rü nüma ga Chaú rü 
guma ma̱xpǘnecüwagu namaxã nixũ ga 
norü churaragü. Rü nüma ga Dawí rü 
norü tocüwagu Chaúcha̱xwa nibuxmü 
namaxã ga norü churaragü. Rü 
yexguma marü Chaú norü 
churaragümaxã Dawíxü̃ ínaxüexü̃gu nax 
yayauxgüaxü̃ca̱x, rü Chaúxü̃tawa nangu 
ga wüxi ga orearü ngeruxü̃ ga namaxã 
nüxü̃ yarüxuxü̃ nax paxa natáeguxü̃ca̱x 
yerü ga Firitéutanüxü̃gü rü wenaxarü 
Iraéuanecüã̱xgüca̱x ínayaxüãchi. 28 Rü 
yemaca̱x ga nüma ga Chaú rü 
ínanangẽ̱x ga Dawíwe nax 
yangẽchigüxü̃, rü natáegu nax 
Firitéutanüxü̃gümaxã nügü yadaixü̃ca̱x. 
Rü yexgumacürüwa ga yema nachica ga 
Dawí nawa yexmaxü̃ rü “Ma̱xpǘne ya 
Nawa Yigüna Ixĩgachitanüãchínegu” 
naxãéga. 29 Rü yemawena ga Dawí rü 
1 SAMUEL 23 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
230 
Egádiarü chianexü̃wa naxũ nax yéma 
ma̱xpǘnegüarü ãxmaxü̃wa 
nayexmaxü̃ca̱x. 
 
Dawí rü tama Chaúxü̃ nima̱x 
 
24
  
1 Rü yexguma natáegugu ga 
Chaú ga Firitéutanüxü̃gümaxã 
nügü ínadaixü̃wa, rü namaxã nüxü̃ 
nixugügü ga Egádiarü chianexü̃wa nax 
nayexmaxü̃ ga Dawí. 2 Rü yexguma ga 
Chaú rü 3,000 ga churaragü nidexechi 
ga guxü̃ma ga Iraéuanecüã̱xgütanüwa, 
rü Dawíca̱x nayadaugü nagu ga guma 
ma̱xpǘnegü. 3 Rü yexguma namagu 
naxĩxgu ga Chaú, rü yexma nüxü̃ 
nangau ga nhuxre ga carnérutücumügü 
norü ngaicamagu ga wüxi ga 
ma̱xpǘnearü ãxmaxü̃ ga nagu yacúxü̃ ga 
Dawí norü churaragümaxã. Rü nüma ga 
Chaú rü yema ãxmaxü̃gu nangaxi nax 
yexma íyawo̱xéxü̃ca̱x. 4 Rü nüma ga 
Dawíarü churaragü rü nhanagürügü 
Dawíxü̃: —Nhu̱xmawaxi nixĩ i yanguxü̃ 
ga yema uneta ga Cori ya Tupana 
cumaxã nüxü̃ ixuxü̃ nax cuxme̱xgu 
nanguxẽẽãxü̃ i ngẽma curü uanü. ¡Rü 
ẽcü yama̱x cuma nagu 
curüxĩnüxü̃ãcüma! —nhanagürügü. Rü 
nüma ga Dawí rü bexma 
yama̱xcüxchigüãcüma yéma naxũ rü 
Chaúarü deyuxü̃chiru íxraxü̃ 
niwíepechinü. 5 Notürü ga yixcüama ga 
Dawí rü poraãcü nüxü̃́ nangu̱x ga yema 
naxüxü̃. 6 Rü nhanagürü norü 
churaragüxü̃: —¡Cori ya Tupana choxü̃ 
rüngü̃xẽxẽ nax tama ta̱xacü namaxã 
chaxüxü̃ca̱x i ngẽma chorü ãẽ̱xgacü! 
Nüma rü ãẽ̱xgacü nixĩ yerü Cori ya 
Tupanatama nüxü̃ naxuneta 
—nhanagürü. 7 Rü yemaacü ga Dawí rü 
nüxna nachogü ga norü churaragü yerü 
tama nanaxwa̱xe nax Chaúxü̃ nax 
yama̱xgüxü̃. Rü nüma ga Chaú rü 
ínaxũxü̃ ga yema ãxmaxü̃wa rü inaxĩ. 
8 Notürü nüma ga Dawí rü Chaúwetama 
inayago ga yema ãxmaxü̃wa rü nüxna 
naca rü nhanagürü: —Pa Ãẽ̱xgacüx, Pa 
Ãẽ̱xgacüx —nhanagürü. Rü nüma ga 
Chaú rü nügü nadauegu. Rü nüma ga 
Dawí rü nhaxtüanegu yangücuchiãcüma 
nüxü̃ narümoxẽ. 9 Rü nhanagürü nüxü̃: 
—¿Tü̱xcüü̃ i naga cuxĩnüxü̃, Pa 
Ãẽ̱xgacüx, i ngẽma duü̃xü̃gü i cumaxã 
nüxü̃ ixuxü̃ nax chama rü naxca̱x 
chadauxü̃ nax cuxü̃ chimáxü̃? 10 Pa 
Chorü Ãẽ̱xgacüx, nhu̱xmawaxi nixĩ i 
aixcuma nüxü̃ cucuáxü̃ nax tama cuxü̃ 
chimáxchaü̃. Rü woo Cori ya Tupana rü 
cha̱xme̱xgu cuxü̃ nax nanguxẽẽchiréxü̃ i 
nua ma̱xpǘnearü ãxmaxü̃wa, notürü i 
chama rü tama cuxü̃ chima̱x, Pa 
Ãẽ̱xgacüx. Erü nagu charüxĩnü nax 
cuma rü ãẽ̱xgacü quixĩxü̃ erü Cori ya 
Tupana rü marü ngẽmaca̱x cuxü̃ 
naxuneta. 11 ¡Rü dücax, mea nuxã 
nadawenü, Pa Ãẽ̱xgacüx, i nhaa 
cha̱xme̱xwa ngẽxmaxü̃! ¿Tama ẽ̱xna 
curü gáuxü̃chirutüchi yixĩxü̃ i nhaa? Rü 
ngẽmawa nüxü̃ cucua̱x nax marü chi 
cuxü̃ nax chimáxü̃. Rü ngẽmawa nüxü̃ 
cucua̱x, Pa Ãẽ̱xgacüx, nax taxuxü̃ma i 
chixexü̃ cumaxã chaxüxchaü̃xü̃, rü tama 
chanaxwa̱xexü̃ nax chacuechitaexü̃ rü 
bai i nhuxgu ta̱xacürü chixexü̃ cumaxã 
chaxüxü̃. Notürü i cumax, Pa Ãẽ̱xgacüx, 
rü chawe quingẽchigü nax choxü̃ 
quimáxü̃ca̱x. 12 ¡Rü Tupana nangugü i 
ngẽma yigümaxã ixüxü̃! Rü nüma nixĩ i 
nüxü̃ nacuáxü̃ i ta̱xacü tá cumaxã 
naxüxü̃, notürü i chamax, Pa Ãẽ̱xgacüx, 
1 SAMUEL 23 
,  
24 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
231 
rü tagutáma ta̱xacürü chixexü̃ cumaxã 
chaxü —nhanagürü. 
…… 
16 Rü yexguma Dawí rü chianegu nax 
yadexaxü̃, rü nüma ga Chaú rü tagaãcü 
nanangãxü̃ga rü nhanagürü: —¿Ẽ̱xna 
cuma quixĩxü̃, Pa Chaunex, Pa Dawíx, i 
chamaxã quidexaxü̃? —nhanagürü. Rü 
nhu̱xũchi inanaxügü ga nax naxaxuxü̃. 
17 Rü nhanagürü Dawíxü̃: —Ngẽma cuma 
nüxü̃ quixuxü̃ nixĩ i aixcuma ixĩxü̃. Erü 
cuma rü mexü̃ choxü̃ cudauxẽxẽ nax woo 
chixexü̃ cumaxã chaxüxü̃ i chamax. 18 Rü 
nhu̱xmax rü aixcumaxü̃chi choxü̃ 
cunawe̱x nax cuma rü naxca̱x cudauxü̃ 
nax mexü̃ chamaxã cuxüxü̃. Erü nüma ya 
Cori ya Tupana rü marü cuxme̱xgu choxü̃ 
nanguxẽẽchire̱x nax choxü̃ quimáxü̃ca̱x, 
notürü tama choxü̃ quima̱x. 19 Rü aixcuma 
nixĩ i nataxuxü̃ma i duü̃xü̃ i norü uanüxü̃ 
maxẽẽxü̃ ega naxme̱xẽgu nanguxgu. Rü 
ngẽmaca̱x ¡Tupana cuxü̃́ naxütanü naxca̱x 
i ngẽma mexü̃ i nhu̱xmax chamaxã 
cuxüxü̃! 20 Rü nhu̱xmawaxi nixĩ i aixcuma 
nüxü̃ chicua̱xãchixü̃ nax cuma tá yixĩxü̃ i 
Iraéuanecüã̱xgüarü ãẽ̱xgacü quixĩxü̃. Rü 
cuma tá nixĩ i namaxã icucuáxü̃, rü 
cuxme̱xwa mea tá Iraéuanecüã̱xgüxü̃ 
nangupetü. 21 ¡Rü ẽcü Tupanaégagu 
chamaxã nüxü̃ ixu rü tagutáma 
cuyanaxoxẽxẽ i ngẽma chautaagü nax 
ngẽmaãcü tagutáma iyanaxoxü̃ca̱x i 
chauéga i chautanüxü̃gütanüwa! 
—nhanagürü. 22 Rü nüma ga Dawí rü 
Tupanaégagu Chaúmaxã inaxuneta. Rü 
yemawena ga nüma ga Chaú rü napataca̱x 
natáegu. Rü nüma ga Dawí rü norü 
churaragümaxã wenaxarü yema 
ma̱xpǘnearü ãxmaxü̃wa naxũ. 
…… 
 
Dawí rü wenaxarü tama 
 
Chaúxü̃ nima̱x 
 
26
  
1 Rü yema duü̃xü̃gü ga ĩane ga 
Chípegu ãchiü̃güxü̃ rü Yibéawa 
naxĩ ga Chaú íyexmaxü̃wa rü 
nhanagürügü nüxü̃: —Dawí rü ma̱xpǘne 
ya Aquirágu nicu̱x i ngẽma taxúema 
íxãchiü̃xü̃arü to̱xma̱xtawa 
—nhanagürügü. 2 Rü yexguma ga Chaú 
rü inaxũãchi namaxã ga 3,000 ga 
Iraéuanecüã̱xgüarü churaragü ga nüxü̃ 
rücua̱xmaegüxü̃ ga daiwa, rü Chíarü 
chianexü̃wa naxĩ nax Dawíca̱x 
yadaugüxü̃ca̱x. 3 Rü nüma ga Chaú rü 
norü churaragümaxã ma̱xpǘne ya 
Aquirá ga namacüwawa yexmanegu 
nayape ga yema chianexü̃arü 
to̱xma̱xtawa. Notürü nüma ga Dawí ga 
yema chianexü̃wa nax nayexmaxü̃, rü 
nüxü̃ nacua̱x ga Chaú nawe yéma nax 
ngẽxü̃. 4 Rü yemaca̱x ga Dawí rü 
ngugütaeruü̃gü yéma namugü nax nüxü̃ 
nacuáxü̃ca̱x ga ngextá nax nayexmaxü̃ 
ga Chaú. 5 Rü yemawena ga Dawí rü 
Chaú íyexmaxü̃wa naxũ, rü nayangugü 
nax ngexta napegüxü̃ ga Chaú rü Abné 
ga Né nane ga Chaúarü churaragüarü 
ãẽ̱xgacü. Rü nüma ga Chaú rü norü 
duü̃xü̃güarü ngãxü̃tanügu nape. 6 Rü 
yexguma ga nüma ga Dawí rü nidexa 
namaxã ga Aimére ga Etéutanüxü̃ ixĩcü, 
rü Abichái ga Cheruá nane ga 
Yoábeenexẽ. Rü yemagüna naca rü 
nhanagürü: —¿Texé ya ímemarexe nax 
chawe tarüxũxü̃ nax Chaú íngexmaxü̃wa 
ixĩxü̃? —nhanagürü. Rü nüma ga 
Abichái nanangãxü̃ga rü nhanagürü: 
—Chama tá cuwe charüxũ 
—nhanagürü. 7 Rü yematama ga 
1 SAMUEL 24 
,   
26 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
232 
chütaxü̃gu ga Dawí rü Abichái rü yéma 
Chaú íyexmaxü̃wa naxĩ. Rü nüma ga 
Chaú rü norü churaragüarü 
ngãxü̃tanügu nape rü norü wocae rü 
naeruxü̃taguama napu. Rü nüma ga 
Abné rü norü churaragümaxã nüxü̃ 
ínacamaeguãchi. 8 Rü yexguma ga 
Abichái rü Dawíxü̃ nhanagürü: 
—Nhu̱xma ya Tupana rü cuxü̃́ 
nanatauxchaxẽxẽ nax cuyamáxü̃ca̱x i 
curü uanü. Chayama̱xtaxa̱x nixĩ, rü norü 
wocaemaxãtátama nhaxtüanewa 
chayapaitü, rü marü ngẽmamaxã tátama 
nayu —nhanagürü. 9 Notürü nüma ga 
Dawí rü nanangãxü̃ga rü nhanagürü: 
—¡Tauxü̃́ i cuyamáxü̃! Erü texé ya 
yíxema yamáxe i ngẽma ãẽ̱xgacü i 
Tupana nüxü̃ unetaxü̃, rü Tupana rü 
tautáma nanangupetüxẽẽmare nax tüxü̃ 
napoxcuxü̃. 10 Rü Cori ya Tupanaégagu 
cumaxã nüxü̃ chixu rü nüma ya Tupana 
tá nixĩ i norü maxü̃ nüxna nayaxuxü̃, rü 
woetátama nayuxẽẽmareã rüe̱xna daigu 
nayuxẽxẽã. 11 ¡Rü Cori ya Tupana choxü̃ 
rüngü̃xẽxẽ nax tama nagu 
charüxĩnüxü̃ca̱x nax chayamáxü̃ ya 
yimá ãẽ̱xgacü ya nümatama ya Cori ya 
Tupana nüxü̃ unetacü! ¡Rü nayaxu ya 
yima wocae ya naeruxü̃tagu pu̱xuxcü rü 
ngẽma dexápaxü̃, rü ngĩxã ítixĩ! 
—nhanagürü. 12 Rü yemaacü ga Dawí rü 
nanayaxu ga guma wocae rü dexápaxü̃ 
ga Chaúeruxü̃tagu nuxü̃, rü ínixĩ. Rü 
taxuxü̃ma nüxü̃ nadau rü bai nüxü̃ 
naxĩnü. Rü taxuxü̃ma naba̱i̱xãchi. Rü 
guxü̃ma napeexüchi, yerü Cori ya 
Tupana nanapeexẽxẽxü̃chi. 13 Rü 
yemawena ga Dawí rü namücü rü yema 
ngatexü̃arü tocutüwa naxĩ rü wüxi ga 
ma̱xpǘnetape̱xegu naxĩgü, rü yemaacü 
nüxna niyáxü̃tanüãchi. 14 Rü yexguma 
ga Dawí rü tagaãcü Abnéna rü norü 
churaragüna nacagü, rü nhanagürü: 
—¡Pa Abnéx, choxü̃ nangãxü̃ga! 
—nhanagürü. Rü nüma ga Abné rü 
nanangãxü̃ga rü nhanagürü: —¿Texé 
quixĩ i cumax eca̱x tagaãcü ãẽ̱xgacüna 
cuca̱xaxü̃? —nhanagürü. 15 Rü Dawí 
nanangãxü̃ga rü nhanagürü: —¿Tama 
ẽ̱xna cuma quixĩxü̃ i guxü̃ma i 
Iraéuanecüã̱xgüarü churaragümaxã 
icucuáxü̃? ¿Rü nhuxãcü tama mea 
nüxna cudauxü̃ ya curü cori ya 
ãẽ̱xgacüx? Erü wüxi i duü̃xü̃ ngẽxma 
naxücu nax yamáaxü̃ca̱x. 16 Rü tama 
name i ngẽma cuxüxü̃. Chama rü Cori 
ya Tupanaégagu cumaxã nüxü̃ chixu rü 
name nixĩ nax cuyuxü̃, erü tama mea 
nüxna cudau ya curü ãẽ̱xgacü ya Cori 
ya Tupana nüxü̃ unetacü. ¡Naxca̱x 
nadau ya norü wocae rü norü dexápaü̃ 
ga naeruxü̃taguama nuxü̃, rü ngoxita 
ngextá nüxü̃ cuyangaux! —nhanagürü. 
17 Rü yexguma Chaú nüxü̃ cua̱xgu nax 
Dawí yixĩxü̃ ga yéma idexaxü̃, rü 
tagaãcü yexma nacagü rü nhanagürü: 
—¿Ẽ̱xna cuma quixĩxü̃, Pa Chaunex, Pa 
Dawíx? —nhanagürü. Rü nüma ga Dawí 
rü nanangãxü̃ga rü nhanagürü: —Ngü̃, 
Pa Ãẽ̱xgacüx, chama chixĩ. 18 ¿Notürü 
tü̱xcüü̃ chawe quingẽchigü Pa 
Ãẽ̱xgacüx, i chama nax curü duü̃xü̃ 
chixĩxü̃? ¿Rü ta̱xacü chaxü? ¿Rü 
ta̱xacürü chixexü̃ cumaxã chaxü? 
19 Chama i curü duü̃xü̃ nax chixĩxü̃ rü 
cuxü̃ chaca̱a̱xü̃ Pa Ãẽ̱xgacüx nax choxü̃ 
cuxĩnüxü̃. Rü ngẽxguma chi Tupana 
cuxna ĩnügu, Pa Ãẽ̱xgacüx, nax 
chamaxã curüxuanüxü̃ca̱x ¡rü nayaxu i 
chorü ãmare nax chamaxã 
1 SAMUEL 26 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
233 
curüngüxmüxü̃ca̱x! Notürü ngẽxguma 
chi cumatama nagu curüxĩnügu nax 
chauxchi cuxaixü̃, rü Tupana tá nixĩ ya 
nüxü̃ cuácü nax cuxü̃́ naxütanüãxü̃ 
naxca̱x i ngẽma. Yerü cuma nixĩ ga 
Tupanaarü duü̃xü̃güarü naanewa choxü̃ 
ícuta̱xüchixü̃ nax ngẽmaãcü togü i 
tupanaxü̃ chicua̱xüüxü̃ca̱x. 20 Rü tama 
chanaxwa̱xe i Tupanaarü duü̃xü̃güarü 
naanearü yáxü̃gu chayu i ngextá 
tupananetaxü̃ íyacua̱xüü̃güxü̃wa. 
Notürü i cumax, Pa Ãẽ̱xgacüx, rü nhama 
wüxi i airuchica̱x idauxü̃rüxü̃ cha̱u̱xca̱x 
cudau rü nhama wüxi i ngugaca̱x 
idauxü̃rüxü̃ chawe quingẽchigü i daa 
ma̱xpǘnegüwa —nhanagürü. 21 Rü 
yexguma ga Chaú rü nhanagürü: —Pa 
Chaunex, Pa Dawíx, rü nüxü̃ 
chicua̱xãchi nax chixexü̃ chaxüxü̃. Rü 
nhama wüxi i duü̃xü̃ i 
ngeãxẽmarexü̃rüxü̃ chamaxü̃, rü 
poraãcü íchatü. ¡Ẽcü natáegu, rü 
taxuxü̃táma i chixexü̃ cumaxã chaxü! 
Erü nhama i ngunexü̃gu rü nüxü̃ 
cungechaü̃ i chorü maxü̃, rü tama choxü̃ 
quima̱x —nhanagürü. 22 Rü nüma ga 
Dawí rü nanangãxü̃ga, rü nhanagürü: 
—Daa nixĩ ya curü wocae, Pa Ãẽ̱xgacüx 
¡rü wüxi i curü duü̃xü̃ nua ũ nax 
yayauãxü̃ca̱x! 23 ¡Rü Tupana tüxü̃́ 
naxütanü ya wüxíechigü naxca̱x i 
ngẽma mexü̃ nax taxüxü̃ rü ngẽma nax 
tixaixcumaxü̃! Erü chama rü nhama i 
ngunexü̃gu rü tama cuxü̃ chimáxchaü̃ 
ga yexguma Tupana choxü̃́ 
natauxchaxẽẽgu ga cuxü̃ nax 
chimáxü̃ca̱x. 24 Rü ngẽma nax nhu̱xmax 
curü maxü̃xü̃ changechaü̃xü̃rüxü̃ rü 
tama cuxü̃ nax chimáxü̃, Pa Ãẽ̱xgacüx, 
rü ngẽxgumarüxü̃ ta chanaxwa̱xe i Cori 
ya Tupana nüxü̃ nax ngechaü̃xü̃ i chorü 
maxü̃ rü nawa choxü̃ ínanguxuchixẽẽxü̃ 
i guxü̃ma i nhaa ngúxü̃gü —nhanagürü. 
25 Rü yexguma nüma ga Chaú rü 
tagaãcü nhanagürü: —¡Tupana cuxü̃ 
rüngü̃xẽxẽ, Pa Chaunex, Pa Dawíx! Rü 
taxü̃ i mexü̃ tá cuxü, rü guxü̃watáma 
mea cuxü̃ ínanguxuchi —nhanagürü. Rü 
yemawena ga Chaú rü nachiü̃ca̱x 
natáegu. Rü nüma ga Dawí rü 
nixũchigüama. 
…… 
 
Chaú rü Eü̃dúwa naxũ ngĩxü̃tawa 
ga wüxi ga ngecü ga yuücü 
 
28
  
3 Rü yexguma ga Chamué rü 
marü nayu. Rü guxü̃ma ga 
Iraéuanecüã̱xgü rü naxca̱x naxauxe, rü 
yemawena rü guma ĩane ga nagu 
nabuxü̃ne ga Ramágu nanata̱xgü. Rü 
nüma ga Chaú rü ga ü̃paacü marü 
ínanawoxü̃ ga guxü̃ma ga yema 
ẽxü̃guxü̃xü̃ cua̱xgüxü̃ rü yema 
yuetaãẽgüca̱x ngẽmagüxü̃. 4 Rü nüma ga 
Firitéutanüxü̃güarü churaragü rü 
nangutaque̱xegü rü Chunéü̃wa naxĩ rü 
yexma nayapegü. Rü nüma ga Chaú rü 
guxü̃ma ga Iraéuanecüã̱xgüarü 
churaragüxü̃ nangutaque̱xexẽxẽ rü 
Yibóagu nügü ninu. 5-6 Notürü nüma ga 
Chaú rü yexguma yema 
Firitéutanüxü̃güarü churaragüxü̃ 
nada̱xgu, rü poraãcü naba̱i̱xãchi rü 
namuü̃. Rü Tupanana naca ga ta̱xacü tá 
nax naxüxü̃. Notürü nüma ga Tupana rü 
tama nanangãxü̃ga woo nanegüwa, rü 
woo yema cua̱xruxü̃ ga 
chacherdótegüarü ãẽ̱xgacü ingexü̃ ga 
Uríü̃wa, rü woo Tupanaarü orearü 
uruü̃güwa. 7 Rü yemaca̱x ga Chaú rü 
1 SAMUEL 26 
,   
28 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
234 
norü churaragüxü̃ namu rü nhanagürü: 
—¡Ẽcü ngĩxca̱x peda̱u̱x i wüxi i nge i 
nüxü̃ cua̱xcü nax yuetaca̱x nangemaxü̃, 
nax ngẽ́ma chaxũxü̃ca̱x, rü ngĩxna 
chayaca̱xü̃ca̱x! —nhanagürü. Rü nüma 
ga churaragü rü nanangãxü̃gü rü 
nhanagürügü: —Rü Eü̃dúwa ingexma i 
wüxi i nge i nüxü̃ cuáxü̃ nax yuetaãẽca̱x 
nangemaxü̃ —nhanagürügü. 8 Rü nüma 
ga Chaú rü nügü nanatoxchiruraxü̃xẽxẽ, 
rü taxre ga namücügü ínigagü, rü 
chütacü yema ngexü̃xü̃tawa naxũ, rü 
nhanagürü ngĩxü̃: —Namaxã 
chidexachaü̃ i wüxi i duü̃xü̃ i yuxü̃. ¿Rü 
cuxü̃́ natauxchaxü̃ i naãxẽca̱x nax 
cungemaxü̃? —nhanagürü. 9 Rü ngĩma 
ga yema nge rü inangãxü̃ rü ngĩgürügü: 
—¿Ta̱xacü nixĩ? ¿Ẽ̱xna cunaxwa̱xe nax 
choxü̃ yama̱xgüxü̃? Cuma nüxü̃ cucua̱x 
ga Chaú rü guxü̃ma ga yema ẽxü̃guxü̃xü̃ 
cua̱xgüxü̃ rü duü̃xẽ ga yuetaca̱x 
ngẽmagüxü̃ rü nanadai. Cuma rü wüxi i 
ngugütaeruü̃mare quixĩ —ngĩgürügü. 
10 Notürü nüma ga Chaú rü Cori ya 
Tupanaégagu nhanagürü ngĩxü̃: 
—Tupanaégagu cumaxã nüxü̃ chixu rü 
taxutáma i ta̱xacü cuxü̃ nangupetü 
—nhanagürü. 11 Rü ngĩma ga yema nge 
rü inangãxü̃ga rü ngĩgürügü: —¿Rü texé 
cutümawa̱xe nax tümaca̱x changemaxü̃? 
—ngĩgürügü. Rü nüma ga Chaú rü 
ngĩxü̃ nangãxü̃ga rü nhanagürü: 
—¡Chamuéca̱x nangema! —nhanagürü. 
12 Rü ngürüãchi ga yema nge rü 
Chamuéxü̃ idau, rü aita ixü. Rü 
nhu̱xũchi Chaúxü̃ ngĩgürügü: —¿Tü̱xcüü̃ 
choxü̃ cuwomüxẽxẽ? Cuma rü Chaú 
quixĩ —ngĩgürügü. 13 Notürü nüma ga 
ãẽ̱xgacü rü nhanagürü ngĩxü̃: —¡Tauxü̃́ i 
cumuü̃xü̃! ¿Ta̱xacüxü̃ cudau? 
—nhanagürü. Rü ngĩma ga nge rü 
inangãxü̃ga rü ngĩgürügü: —Nüxü̃ 
chadau i wüxi i tupana i nhama i 
naanewa chü̱xnagüxü̃ —ngĩgürügü. 
14 Rü nüma ga Chaú rü ínaca rü 
nhanagürü: —¿Nanhuxraxü̃xü̃? 
—nhanagürü. Rü ngĩma ga yema nge rü 
inangãxü̃ga rü ngĩgürügü: —Wüxi i 
yaxguã̱x i ma̱xpáxü̃ nixĩ —ngĩgürügü. 
Rü nüma ga Chaú rü yexgumatama 
nüxü̃ nicua̱xãchi ga Chamué nax yixĩxü̃. 
Rü nhaxtüanegu nanangücuchi. 15 Rü 
yexguma ga Chamué rü nhanagürü: 
—¿Ta̱xacüca̱x i choxü̃ cuchixewexü̃ rü 
nua choxü̃ cuxũxẽẽxü̃? —nhanagürü. Rü 
nüma ga Chaú nanangãxü̃ga rü 
nhanagürü: —Poraãcü chaxoégaãxẽ, erü 
nüma i Firitéutanüxü̃gü rü toxca̱x 
ínayaxüãchi, notürü nüma ya Tupana rü 
marü choxna nixũgachi rü tama choxü̃ 
nacuáxchaü̃, rü tama choxü̃ nangãxü̃ga i 
orearü uruü̃güwa rüe̱xna chaunegüwa. 
Rü ngẽmaca̱x nixĩ i cuxca̱x changemaxü̃ 
nax cuxna chaca̱xaxü̃ca̱x nax ta̱xacü tá 
chaxüxü̃ —nhanagürü. 16 Rü nüma ga 
Chamué nanangãxü̃ga rü nhanagürü: 
—¿Tü̱xcüü̃ choxna cuca ega Tupana rü 
marü cuxü̃ naxoxgu rü curü uanüxü̃ 
nügü yaxĩxẽẽgu? 17 Rü Cori ya Tupana 
cumaxã nayanguxẽxẽ ga yema chawa 
cumaxã nüxü̃ yaxuxü̃. Rü cuxna 
nanayaxu nax ãẽ̱xgacü quixĩxü̃ rü yimá 
naxchi cuxaicü ya Dawína nanaxã. 18 Rü 
ngẽmaãcü cumaxã naxüpetü ya Tupana, 
yerü tama naga cuxĩnü ga yema cuxü̃ 
namuxü̃wa rü tama cuyanguxẽxẽ ga 
Amaréchitanüxü̃güxü̃ nax cudaixü̃. 19 Rü 
ngẽmaca̱x i nüma ya Tupana rü tá 
Firitéutanüxü̃güme̱xẽgu pexü̃ nayixẽxẽ i 
cuma rü cunegü rü guxü̃ma i 
1 SAMUEL 28 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
235 
Iraéuanecüã̱xgüarü churaragü. Rü tá 
pexü̃ nadai rü ngẽmaca̱x i moxü̃ i cuma 
rü cunegü rü nua chauxü̃tawa tá marü 
pengexmagü. Rü ngẽmawena i ngẽma 
Firitéutanüxü̃gü rü tá pexna nanapuxü̃ i 
guxü̃ma i ta̱xacü pexü̃́ ngẽxmaxü̃ i cuma 
rü curü churaragü —nhanagürü. 20 Rü 
yexguma yema Chamuéarü orexü̃ 
naxĩnügu ga Chaú, rü poraãcü namaxã 
naba̱i̱xãchiãxẽ rü yexma niyuãchi rü 
nhama wüxi ya nai i wáxü̃nerüxü̃ 
niwa̱x. Rü naétü rü naturaxü̃ne yerü 
taguma nachibü ga wüxi ga ngunexü̃ rü 
wüxi ga chütaxü̃. 21 Rü yexguma Chaúxü̃ 
nada̱xgux ga yema nge ga nhuxãcü nax 
naxi̱xãchiãẽxü̃, rü naxca̱x iyaxũ rü 
ngĩgürügü nüxü̃: —Chama nax curü 
duü̃xü̃ chixĩxü̃ rü marü chanaxü i 
ngẽma naxca̱x ícuca̱xaxü̃. Rü woo 
ãũcümaxü̃wa nangexma i chorü maxü̃ 
rü chanaxüama i ngẽma choxü̃ cumuxü̃. 
22 Rü ngẽmaca̱x i nhu̱xmax rü cuxna 
chaca nax choxü̃́ icurüxĩnüxü̃. Rü íxraxü̃ 
i õna tá cuxna chaxã nax ngẽmaãcü 
cuporaxü̃ca̱x nax cutáeguxü̃ca̱x 
—ngĩgürügü. 23 Rü nüma ga Chaú rü 
tama nachibüchaü̃, notürü ga yema 
norü churaragü rü yema nge rü nüxü̃ 
ica̱a̱xü̃güama, rü yemaca̱x düxwa: 
—Ngü̃ —nhanagürü. Rü yexgumatama 
inachi ga nhaxtüanegu nax nanguxü̃, rü 
wüxi ga pechicaxü̃wa narüto. 24 Rü 
yexgumayane ga ngĩma ga yema nge rü 
iyama̱x ga wüxi ga wocaxacü ga ingüxü̃ 
ga ngĩchiü̃wa yexmaxü̃. Rü iyanhumü 
ga trígute̱xe, rü poũ ga ngearü 
pu̱xẽẽruü̃ã́xü̃ ta ixü. 25 Rü yemawena rü 
inaxüwemü ga guma ãẽ̱xgacü rü norü 
duü̃xü̃gü. Rü nümagü rü nachibüe, rü 
nhu̱xũchi nawoegu yematama 
chütaxü̃gu. 
…… 
 
Chaú rü nanegüarü yuxchiga 
 
31
  
1 Rü nüma ga Firitéutanüxü̃gü 
rü Iraéuanecüã̱xgümaxã nügü 
nadai, rü ga Iraéuanecüã̱xgü rü 
naxcha̱xwa nibuxmü. Rü namuxũchima 
ga Iraéuanecüã̱xgü ga ma̱xpǘne ga 
Yibóagu yuexü̃. 2 Rü nüma ga 
Firitéutanüxü̃gü rü Chaúwe rü 
nanegüwe nangẽgü rü tüxü̃ nadai ga 
nanegü ga Yónataü̃, rü Abinadábi, rü 
Maquichúa. 3-4 Rü yemawena ga yema 
würatanüxü̃ rü Chaúmaxã 
namechinügü, rü poraãcü nanapi̱xẽẽgü. 
Rü yemaca̱x ga Chaú rü norü poxü̃ruü̃xü̃ 
nhanagürü: —¡Curü taramaxã choxü̃ 
ima̱x naxü̃pa nax choxü̃ yayauxgüxü̃ rü 
ngúxü̃ choxü̃ yangexẽẽgüxü̃, rü choxü̃ 
yama̱xgüxü̃ i nhaa Firitéutanüxü̃gü i 
tama Tupanaxü̃ cua̱xgüxü̃! 
—nhanagürü. Notürü nüma ga yema 
norü poxü̃ruxü̃ rü tama nayamáxchaü̃, 
yerü nüxü̃́ naxãũcüma. Rü yemaca̱x ga 
nüma ga Chaú rü norü tara nayaxu rü 
yemamagugu nügü nanha rü yemaacü 
nitoxpetü rü nayu. 5 Rü yexguma 
yemaxü̃ nada̱xgux ga yema norü 
poxü̃ruxü̃, rü nüma rü ta norü 
taramagugu nügü nanha rü Chaúrüxü̃ 
yemaacü nayu. 6 Rü yemaacü yematama 
ga ngunexü̃gu nayue ga Chaú rü norü 
poxü̃ruxü̃ rü guma tamaepü̱x ga nanegü 
rü muxü̃ma ga norü churaragü. 
……  
1 SAMUEL 28 
,   
31 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
236 
 
Dawí rü nüxü̃ nacuáchiga ga nax 
nayuxü̃ ga Chaú 
 
1
  
1 Rü yexguma Chaú yu̱xguwena, rü 
nüma ga Dawí rü ĩane ga 
Chicláchica̱x natáegu ga marü 
Amaréchitanüxü̃güxü̃ nadaixguwena. 
Rü taxre ga ngunexü̃ yexma narüxã̱ũ̱x. 
2 Notürü norü tamaepü̱x ga ngunexü̃gu, 
rü yéma Dawíxü̃tawa nangu ga wüxi ga 
yatü ga Chaú norü churaragümaxã 
íyexmaxü̃wa ne ũxü̃. Rü norü 
ngechaü̃maxã nügüchirugu nagáugü rü 
waixümümaxã nügü nabuxeru, rü 
yemaacü ínangu. Rü yexguma 
Dawípe̱xewa nanguxgu rü nhaxtüanegu 
nanangücuchi. 3 Rü nüma ga Dawí rü 
nüxna naca rü nhanagürü: —¿Ngextá ne 
cuxũ? —nhanagürü. Rü nüma ga yema 
yatü rü nanangãxü̃ga rü nhanagürü: 
—Iraéuanecüã̱xgüarü churaragü 
íngexmagüxü̃wa chinha —nhanagürü. 
4 Rü nüma ga Dawí rü nüxna naca, rü 
nhanagürü: —¿Ta̱xacü nangupetü? 
¡Chamaxã nüxü̃ ixu! —nhanagürü. Rü 
nüma ga yema duü̃xü̃ nanangãxü̃ga rü 
nhanagürü: —Ngẽma 
Iraéuanecüã̱xgüarü churaragü rü 
nibuxmü i ngẽma nügü ínadaixü̃wa, rü 
muxü̃ma ngẽxma nayue. Rü ngẽxma ta 
nayu i Chaú rü nane i Yónataü̃ 
—nhanagürü. 
…… 
11 Rü nüma ga Dawí rü yema norü 
duü̃xü̃gü rü yexguma yema orexü̃ 
naxĩnüegu rü norü ngechaü̃maxã 
nügüchirugu nagáugüe. 12 Rü poraãcü 
nangechaü̃gü rü naxauxe naxca̱x ga 
Chaú rü nane ga Yónataü̃. Rü 
yexgumarüxü̃ ta naxca̱x naxauxe ga 
yema muxü̃ ga churaragü ga 
Iraéuanecüã̱xgü ga yuexü̃. Rü yemaca̱x 
tama nachibüe nhu̱xmata 
nayáuanemare. 
…… 
 
Dawíxü̃ naxunetagü nax 
Yudáanearü ãẽ̱xgacü yixĩxü̃ca̱x 
 
2
  
1 Rü yemawena rü nüma ga Dawí 
rü Cori ya Tupanana naca rü 
nhanagürü: —¿Ẽ̱xna Yudáaneca̱x tá 
chatáeguxü̃ yixĩxü̃? —nhanagürü. Rü 
nüma ga Cori ya Tupana nanangãxü̃ga 
rü nhanagürü: —Ngü̃, name nixĩ i 
ngẽ́ma cuxũ —nhanagürü. Rü yexguma 
ga Dawí rü ínaca rü nhanagürü: 
 
2 SAMUEL 
 
(2 Chamué) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
237 
—¿Ngextá tá chaxũxü̃? —nhanagürü. 
Rü nüma ga Cori ya Tupana 
nanangãxü̃ga rü nhanagürü: —Ĩane ya 
Ebróü̃wa —nhanagürü. 2 Rü yexguma ga 
Dawí rü yéma Ebróü̃wa naxũ ngĩmaxã 
ga yema taxre ga naxma̱x ga Ainóaü̃ ga 
ĩane ga Yerécüã̱x, rü Abigái ga 
Cármecüã̱x ga yutecü ga Nabáu naxma̱x 
ixĩchire̱xcü. 3 Rü yéma nanagagü ta ga 
norü churaragü natanüxü̃gümaxã, rü 
Ebróü̃gu nayaxãchiü̃gü. 4 Rü yemawena 
ga Yudáanecüã̱xgüarü ãẽ̱xgacügü rü 
yéma nangugü, rü Dawíxü̃ chíxü̃maxã 
nabaerugü rü Yudáanearü ãẽ̱xgacüxü̃ 
nayangucuchixẽẽgü. 
…… 
 
Dawí rü guxü̃ma ga 
Iraéuanecüã̱xgüarü ãẽ̱xgacüxü̃ 
ningucuchi 
 
5
  
1 Rü moxü̃ãcüamachigü rü 
wüxichigü ga 
Iraéuanecüã̱xgütücumüarü ãẽ̱xgacü rü 
Ebróü̃wa naxĩ, rü Dawímaxã narüdexagü 
rü nhanagürügü: —Toma rü 
cutanüxü̃xü̃chi tixĩgü. 2 Rü yexguma 
Chaú Iraéuanearü ãẽ̱xgacü ixĩxgu, rü 
cuma nixĩ ga aixcumama tomaxã 
icucuáxü̃. Rü nüma ga Tupana rü nüxü̃ 
nixu nax cuma tá quixĩxü̃ i toxna 
cudauxü̃ rü guxü̃ma i Iraéuanecüã̱xgüarü 
ãẽ̱xgacü tá quixĩxü̃ —nhanagürügü. 3 Rü 
yemaacü ga yema duü̃xü̃gü rü 
Dawímaxã nidexagü ga Ebróü̃wa. Rü 
nüma ga Dawí rü Cori ya Tupanape̱xewa 
yema duü̃xü̃gümaxã inaxüga. Rü nüma 
ga yema duü̃xü̃gü rü Dawíxü̃ chíxü̃maxã 
nabaerugü rü yemaacü guxü̃ma ga 
Iraéuanecüã̱xgüarü ãẽ̱xgacü nixĩ. 4 Rü 
nüma ga Dawí rü nüxü̃́ nayexma ga 30 
ga taunecü ga yexguma ãẽ̱xgacüxü̃ 
yangucuchigu. Rü 40 ga taunecü nixĩ ga 
ãẽ̱xgacü yixĩxü̃. 5 Rü Ebróü̃wa rü 7 ga 
taunecüarü ngãxü̃ nixĩ ga Yudáanearü 
ãẽ̱xgacü yixĩxü̃. Rü yemawena rü nüma 
ga Dawí rü guxü̃ma ga Iraéuanearü 
ãẽ̱xgacü nixĩ ga 33 ga taunecü ga 
Yerucharéü̃wa. 6 Rü nüma ga ãẽ̱xgacü ga 
Dawí rü norü churaragümaxã 
Yerucharéü̃wa naxĩ nax naxca̱x 
íyaxüãchixü̃ca̱x ga yema 
Yebuchéutanüxü̃gü ga yema naanegu 
ãchiü̃güxü̃. Rü nüma ga 
Yebuchéutanüxü̃gü rü nagu narüxĩnüe 
nax taxũtáma Dawíaxü̃́ natauxchaxü̃ ga 
guma ĩanegu nax naxücuxü̃. Rü yemaca̱x 
nhanagürügü nüxü̃: —Cuma rü taxũtáma 
nuxã cuxücu erü woo ngẽma ingexetüxü̃ 
rü ichixeparaxü̃ rü ningu nax 
ínapoxü̃güãxü̃ ya daa ĩane nax tama 
nagu cuxücuxü̃ca̱x —nhanagürügü. 
7 Notürü nüma ga Dawí rü norü 
churaragümaxã nagu naxĩgüama ga 
guma ma̱xpǘne ga Chiã́ũ ga yema 
ĩanecüã̱xarü churaragü nagu ãchiü̃güne 
rü nüxna nayapu. Rü ngẽmaca̱x nixĩ i 
nhu̱xmax i Dawíarü Ĩane nhaãcü 
naxugüãxü̃. 8 Rü yexguma Dawí nüxü̃ 
ĩnügu ga yema Yebuchéutanüxü̃gü ga 
nüxü̃ nax nacugüexü̃, rü norü 
churaragüxü̃ nhanagürü: —Ngẽma 
Yebuchéutanüxü̃gü i chixri tachiga 
idexagüxü̃ rü naxchi chaxai. ¡Rü yima 
ĩanearü dexá nagu iyaxü̃wa pichocu rü 
penada̱i̱x i ngẽma ĩanecüã̱xgü i 
Yebuchéutanüxü̃gü i nügütama ixugüexü̃ 
nax yangexetüxü̃ rü yachixeparaxü̃! 
—nhanagürü. (Rü ngẽ́ma nixĩ i ne 
naxũxü̃ i ngẽma dexa i nhaxü̃: “Rü tama 
chanaxwa̱xe i ngẽma ingexetüxü̃ rü 
2 SAMUEL 2 
,   
5 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
238 
ichixeparaxü̃ nax chapatagu nachocuxü̃”, 
nhaxü̃.) 9 Rü yemawena ga Dawí rü 
guma ma̱xpǘne ga Chiã́ũwa ngexmane 
ga ĩanegu nanaxü ga napata nax yéma 
norü churaragümaxã nayexmaxü̃ca̱x. Rü 
guma ĩane rü Dawíarü Ĩanegu 
nanaxüéga. Rü nanaxütapü̱xgü ga 
guxü̃wama. Rü Míruarü 
dauxü̃taechicawa inanaxügü, rü 
ĩanewaama nanadaxẽxẽ ga naxtapü̱x 
nhu̱xmata ãẽ̱xgacüpatawa nangu. 10 Rü 
nüma ga Dawí rü yexeraãcü niporachigü 
yerü ga Tupana ya guxü̃étüwa ngẽxmacü 
rü nüxü̃ narüngü̃xẽẽ. 11 Rü yemaca̱x ga 
Iráü̃ ga ĩane ga Tíruarü ãẽ̱xgacü ixĩcü rü 
Dawíxü̃tawa nanamugü ga nhuxre ga 
norü ngü̃xẽẽruü̃gü nax Dawímaxã 
yanadexagüxü̃ca̱x. Rü nhu̱xũchi yéma 
nanamugü ta ga yatügü ga nüxü̃ icuáxü̃ 
ga nutaarü mexẽẽcüwagü rü corapínagü. 
Rü yema duü̃xü̃gü rü yéma nanana ga 
mürapewagü ga ocayiwanaxca̱x nax 
yemamaxã naxügüãxü̃ca̱x ga guma 
Dawípata. 
…… 
 
Tupana nüxü̃ nixu nax Dawíxü̃ tá 
nangü̃xẽẽxü̃ 
 
7
  
1 Rü yexguma nüma ga ãẽ̱xgacü ga 
Dawí nawa ũxgu ga guma ĩpata ya 
ãẽ̱xgacüarü ixĩxü̃ne, rü Cori ya Tupana 
nanangüxmüxẽxẽ namaxã ga guxü̃ma ga 
norü uanügü ga Iraéuanena 
ngaicamagüxü̃. 2 Rü nüma ga Dawí rü 
guma Tupanaarü orearü uruxü̃ ga 
Natáũxü̃ nhanagürü: —¡Dücax i chama 
rü wüxi ya mexechine ya ĩpata ya 
ocayiwanaxca̱x ixĩnegu chape! Notürü 
ngẽma baú i Tupanaarü mugü nawa 
ngẽxmagüxü̃ rü wüxi ya ĩpata ya 
naxchirunaxca̱xwa nangexma 
—nhanagürü. 3 Rü nüma ga Natáũ rü 
nhanagürü: —¡Ẽcü naxü i ngẽma nagu 
curüxĩnüxü̃! Erü Cori ya Tupana rü 
ínamemare nax cuxü̃ nangü̃xẽẽxü̃ 
—nhanagürü. 4 Notürü yema chütaxü̃gu 
ga Tupana rü Natáũxü̃ nhanagürü: 
5 —¡Chorü duü̃ ya Dawímaxã idexa rü 
namaxã nüxü̃ ixu i chama i Cori ya 
Tupana nax chixĩxü̃ rü nhacharügü: 
“Taxũtáma nüma nixĩ i cha̱u̱xca̱x 
naxüãxü̃ ya yima ĩpata ya nawa tá 
changexmane! 6 Rü yexguma noxritama 
Eyítuanewa íchananguxü̃xẽẽ̱xgu ga 
Iraéutanüxü̃gü, rü yexgumacürüwa rü 
taguma wüxi ga ĩpata ga 
mürapewanaxca̱xtüü̃wa chayexma, 
notürü ĩpata ga naxchirunaxca̱xtüü̃wa 
nixĩ ga chayexmaxü̃. 7 Rü gucüma ga 
gumá taunecügü ga nagu 
Iraéutanüxü̃gümaxã ichixũcü, rü taguma 
nüxna chaca ga wüxi ga norü ãẽ̱xgacü 
nax cha̱u̱xca̱x wüxi ga ĩpata ga 
ocayiwanaxca̱x naxüxü̃ woo chama nax 
chayangucuchixẽxẽ ga yema ãẽ̱xgacügü 
nax Iraéutanüxü̃gümaxã inacuáxü̃ca̱x. 
8 Rü ngẽmaca̱x ¡namaxã nüxü̃ ixu ya 
chorü duü̃ ya Dawí rü chama ya Cori ya 
Tupana ya guxãétüwa ngẽxmacü, rü 
nhacharügü nüxü̃! ‘Yexguma 
carnérugüarü daruxü̃ quixĩxgu rü yéa 
naanewa nüxna cuda̱xgu, rü chama cuxü̃ 
chayaxu nax nhaa chorü duü̃xü̃gü i 
Iraéutanüxü̃güarü ãẽ̱xgacü nax 
quixĩxü̃ca̱x. 9 Rü cuxü̃ íchixümücü ga 
ngextá ícuxũxü̃wa, rü cuxü̃ nüxü̃ 
charüporamaexẽxẽ ga guxü̃ma ga curü 
uanügü ga cumaxã nügü daixü̃. Rü cuxü̃ 
chatachigaxẽxẽ nax wüxi ya ãẽ̱xgacü ya 
aixcuma tacü quixĩxü̃ i nhama i naanewa. 
2 SAMUEL 5 
,  7 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
239 
10-11 Rü nhu̱xmachi wüxi ga naane marü 
nüxna chaxã ga yema chorü duü̃xü̃gü i 
Iraéutanüxü̃gü. Rü yéma 
chanangugüxẽxẽ nax noxrü yixĩxü̃ca̱x ga 
yema naane. Rü woo norü uanügü nagu 
nidauxcüraxü̃gü, rü nanachixewegü ga 
yexguma Yuchuéwena nüxü̃ chaxunetagu 
ga ãẽ̱xgacügü ga guxchaxü̃arü 
mexẽẽruü̃gü, notürü i nhu̱xmax rü 
cuxme̱xwa chanangexmaxẽxẽ i ngẽma 
Iraéuanecüã̱xgü nax namaxã icucuáxü̃ca̱x 
rü taxúema nagu idauxcüraxü̃xü̃ca̱x rü 
taxúema nachixewexü̃ca̱x. Rü marü 
nataxutáma i curü uanügü i cuxü̃ 
rüporamaexü̃, rü ngẽma cutaxagü tá nixĩ 
i ngẽma chorü duü̃xü̃gümaxã icua̱xgüxü̃. 
12 Erü ngẽxguma cuma tá cuyu̱xgu, rü 
wüxi ya cune tá chanamu nax 
Iraéuanecüã̱xgüarü ãẽ̱xgacü yixĩxü̃ca̱x. 
Rü ngẽma ãẽ̱xgacü rü tá napora erü 
chama tátama chanaporaxẽxẽ. 13 Rü 
nüma tá nixĩ i wüxi ya chapata naxüxü̃. 
Rü chama rü guxü̃gutáma nüxü̃ 
charüngü̃xẽẽ nax duü̃xü̃gümaxã 
inacuáxü̃ca̱x. 14 Chama rü tá nanatü chixĩ 
rü nüma rü tá chaune nixĩ. Rü ngẽxguma 
nüma chixexü̃ naxü̱xgu, rü chama rü tá 
to i nachixü̃anecüã̱xgüxü̃ chamu nax 
napoxcugüaxü̃ca̱x. 15 Notürü tagutáma 
nüxü̃ charüchau nax nüxü̃ changechaü̃xü̃, 
rü tagutáma nüxü̃ chaxo yema Chaúxü̃ 
chaxoxü̃rüxü̃ rü yemaca̱x nachicüxü cuxü̃ 
chimucuchi i cuma i Dawí’ ” 
—nhanagürü ga Tupana. 
…… 
 
Dawí rü Mepibochéxü̃ narüngü̃xẽẽ 
 
9
  
1 Rü wüxi ga ngunexü̃gu ga Dawí rü 
ínaca rü nhanagürü: —¿Rü 
tayíxemaxü̃ ya wüxíe ya Chaútanüxü̃ i 
nhu̱xmax rü ta ngextá maxü̃́xẽ? Erü 
ngẽxguma tayíxemagu rü Yónataü̃égagu 
tüxü̃ charüngü̃xẽẽchaü̃ —nhanagürü. 
2 Rü yexguma Dawí nüxü̃ cua̱xgu ga nax 
nayexmaxü̃ ga wüxi ga yatü ga Chíbagu 
ãégacü ga Chaúarü duü̃xü̃ ixĩcü, rü 
nüma ga Dawí rü naxca̱x nangema nax 
naxü̃tawa naxũxü̃ca̱x. Rü yexguma 
Chíba Dawíxü̃tawa ũxgu, rü nüma ga 
ãẽ̱xgacü rü nüxna naca rü nhanagürü: 
—¿Cuma nixĩ i Chíba quixĩxü̃? 
—nhanagürü. Rü nüma nanangãxü̃ga rü 
nhanagürü: —Ngü̃, Pa Chorü Ãẽ̱xgacüx 
—nhanagürü. 3 Rü yexguma ga nüma ga 
ãẽ̱xgacü rü nüxna naca rü nhanagürü: 
—¿Tangexmaxü̃ ya maxü̃́xẽ ya 
Chaútanüxü̃wa íyaxüxe? Rü ngẽxguma 
tangexmagu, rü Tupanaégagu 
chayanguxẽẽchaü̃ i ngẽma nagu 
charüxĩnüxü̃ nax ngẽmaãcü nüxü̃ 
chanawéxü̃ca̱x nax choxü̃́ 
nangechaü̃tümüxü̃xü̃ —nhanagürü. Rü 
nüma ga Chíba rü nanangãxü̃ga rü 
nhanagürü: —Nangexma nixĩ ya wüxi 
ya Yónataü̃ nane ya norü guxü̃neparawa 
chixecü —nhanagürü. 4 Rü nüma ga 
ãẽ̱xgacü rü nhanagürü: —¿Ngextá 
inangexmaxü̃? —nhanagürü. Rü nüma 
ga Chíba nanangãxü̃ga rü nhanagürü: 
—Lodebáwa nixĩ i nangexmaxü̃ i Maquí 
ya Amiéu nanepatawa —nhanagürü. 
5 Rü yexguma ga nüma ga ãẽ̱xgacü ga 
Dawí rü nanamu ga yema 
ínayexmaxü̃wa nax yagagüaxü̃ca̱x. 6 Rü 
yexguma Dawíxü̃tawa nanguxgu ga 
nüma ga Mepiboché ga Yónataü̃ nane 
ga Chaútaxa ixĩcü, rü nape̱xegu 
nanangücuchi ga nüxü̃ nax 
namoxẽxü̃ca̱x. Rü nüma ga Dawí rü 
nüxna naca rü nhanagürü: —¿Ẽ̱xna 
2 SAMUEL 7 
,   
9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
240 
cuma quixĩxü̃, Pa Mepibochéx? 
—nhanagürü. Rü nüma nanangãxü̃ga rü 
nhanagürü: —Cuxme̱xwa changexma Pa 
Ãẽ̱xgacüx —nhanagürü. 7 Rü nüma ga 
Dawí rü nhanagürü nüxü̃: 
—¡Taxuca̱xma cumuü̃! Erü chama rü 
meatáma cumaxã ichacua̱x cunatü ga 
Yónataü̃égagu. Rü tá chanamu nax cuxü̃ 
natáeguxẽẽgüaxü̃ca̱x i guxü̃ma i ngẽma 
naane ga curü o̱xi ga Chaúarü ixĩxü̃. Rü 
guxü̃gutáma chorü mecha i chama 
íchachibüxü̃wa tá cuchibü —nhanagürü. 
8 Notürü nüma ga Mepiboché rü 
ãẽ̱xgacüpe̱xegu nanangücuchi rü 
nhanagürü nüxü̃: —¿Tü̱xcüü̃ chagu 
curüxĩnü i chama i curü duü̃xü̃ chixĩxü̃, 
Pa Ãẽ̱xgacüx, ega ngẽxguma taxuwama 
cuxü̃́ chamexgu? —nhanagürü. 
…… 
13 Rü yemawena ga nüma ga 
Mepiboché ga guxü̃neparawa chixecü rü 
Yerucharéü̃gu naxãchiü̃, yerü guxü̃guma 
ãẽ̱xgacüarü mechawa nachibü. 
…… 
 
Dawí rü Bachichéba 
 
11
  
1 Rü guma tauemacügu ga 
yexguma taunecüwa 
nanguxchaü̃gu, rü yexguma nixĩ ga 
ãẽ̱xgacügü ga ínachoxü̃xü̃ ga daiwa nax 
naxĩxü̃ca̱x. Rü nüma ga Dawí rü norü 
churaragüarü ãẽ̱xgacü ga Yoábexü̃ 
namu nax yema norü churaragümaxã 
nadaiaxü̃ca̱x ga Amóũtanüxü̃gü. Rü 
guma Amóũtanüxü̃güarü ĩane ga 
Rabáxü̃ ínachoeguãchi. Notürü nüma ga 
Dawí rü Yerucharéü̃gu narüxã̱ũ̱x. 2 Rü 
wüxi ga yáuanecü ga yexguma 
tocuchiguwena ngü̃wa ínadaxgu ga 
Dawí, rü guma napataarü doétüxü̃gu 
naxĩnagü rü yexma ínixũãchixü̃. Rü 
yexguma guma ĩaneétü ínadawenügu, 
rü ngĩxü̃ nadau ga wüxi ga nge ga 
mexechicü ga yéma aiyacü. 3-4 Rü yema 
nge rü ngĩgü imexẽxẽ, yerü yexwaca 
ngĩxca̱x nitaane ga ngĩrü 
da̱xawexü̃newa. Rü nüma ga Dawí rü 
norü duü̃xü̃xü̃ namu nax ínaca̱xü̃ca̱x 
nax texe yixĩxü̃ ga yema nge. Rü 
namaxã nüxü̃ nixugüe ga Bachichéba ga 
Eriáü̃acü ga Uría ga Etéutanüxü̃ naxma̱x 
nax yixĩxü̃. Rü yexguma ga Dawí rü 
nhuxre ga norü duü̃xü̃güxü̃ namu nax 
ngĩxca̱x yaca̱xgüxü̃ca̱x nax naxü̃tawa 
naxũxü̃ca̱x. Rü yexguma yéma 
naxü̃tawa nanguxgu, rü nüma rü 
ngĩmaxã namaxü̃. Rü yemawena ga 
ngĩma rü ngĩpataca̱x itáegu. 5 Rü ngĩma 
ga yema nge rü nüxü̃́ ixãxacü, rü 
yemaca̱x Dawíxü̃ nüxü̃ icua̱xẽxẽ. 6 Rü 
yexguma ga Dawí rü wüxi ga poperagu 
Yoábexü̃tawa nanamu ga ore ga nhaxü̃: 
—¡Nua chauxü̃tawa namu ya yimá 
Etéutanüxü̃ ya Uría! —nhaxü̃. Rü 
yemaacü nanaxü ga Yoábe. 7 Rü 
yexguma Uría Dawíxü̃tawa nguxgu, rü 
nüma ga Dawí rü nüxna naca nax 
nhuxãcü nüxü̃ naxüpetüxü̃ ga Yoábe rü 
yema norü churaragü, rü nhuxãcü 
iyaxũxü̃ ga yema nügü ínadaixü̃wa. 8 Rü 
yemawena ga Dawí rü nhanagürü: 
—¡Ẽcü, cuchiü̃wa naxũ rü ngẽxma 
yarüngü̃! —nhanagürü. Rü yexguma 
Dawíxü̃tawa ínaxũxũ̱xgu ga Uría, rü 
nüma ga Dawí rü Uríapatawa nanamu 
ga wüxi ga õna ga mexü̃ norü ãmarexü̃. 
9 Notürü nüma ga Uría rü tama 
nachiü̃wa naxũ. Rü ãẽ̱xgacüpataarü 
ĩã̱xü̃tagu nape naxü̃tagu ga yema 
churaragü ga yéma dauxü̃taegüxü̃. 10 Rü 
2 SAMUEL 9 
,   
11 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
241 
yexguma Dawí nüxü̃ cua̱xgu ga Uría rü 
tama nachiü̃wa nax naxũxü̃, rü nüxna 
naca rü nhanagürü: —¿Ta̱xacü cuxü̃ 
nangupetü? ¿Tü̱xcüü̃ tama cuchiü̃gu 
cuyape woo nax nhuxre i ngunexü̃ 
ngextámare nax cungexmaxü̃? 
—nhanagürü. 11 Rü nüma ga Uría 
nanangãxü̃ga rü nhanagürü: —Ngẽma 
baú i Tupanaarü mugüchixü̃ rü 
Iraéuanecüã̱xgüarü churaragü rü 
Yudáanearü churaragü rü 
düxenügütüü̃gumare napegü. Rü 
ngẽxgumarüxü̃ ta ya Yoábe ya chorü 
ãẽ̱xgacü, rü ngẽma ãẽ̱xgacügü i 
cutüü̃wa ügüxü̃ rü düxétüanegumare 
napegü. ¿Rü nhuxãcü i chama rü chiarü 
chauxchiü̃gu chaxücuxü̃, rü chachibüxü̃, 
rü chaxaxexü̃, rü cha̱u̱xma̱xü̃ta chi 
chapexü̃? Rü Tupanaégagu cumaxã 
nüxü̃ chixu rü tagutáma ngẽma chaxü 
—nhanagürü. 12 Notürü nüma ga Dawí 
rü nanamu ga yexmatama nax 
naxã́ũxü̃ca̱x rü nhanagürü: 
—¡Nuxmatama rüxã̱ũ̱x i nhu̱xmax rü 
chanaxwa̱xe i moxü̃ nax cutáeguxü̃! 
—nhanagürü. Rü yemaacü ga Uría rü 
moxü̃ãcü rü ta Yerucharéü̃gu narüxã̱ũ̱x. 
13 Rü nüma ga Dawí rü nüxna naxu nax 
namaxã nachibüxü̃ca̱x rü namaxã nax 
naxaxexü̃ca̱x, rü nanangãxẽxẽ. Rü 
yexguma marü nachütagu ga Uría, rü 
ínaxũxũ rü yema churaragü ga 
ídauxü̃taegüxü̃tanügu nayape, notürü 
tama nachiü̃wa naxũ. 14 Rü moxü̃ãcü 
pa̱xmama ga Dawí rü Yoábeca̱x popera 
naxümatü rü Uríamaxã yéma nanamu. 
15 Rü yema poperawa rü nhanagürü: 
“¡Ngẽma nape̱xegu ãgüxü̃ i curü 
churaragümaxã yamu ya Uría i ngextá 
ngẽma tórü uanügüarü churaragü 
írüporamaegüxü̃wa nax naxũxü̃ca̱x! ¡Rü 
nhu̱xũchi nüxica ngẽ́ma penatáx nax 
ngẽmaãcü yapi̱xẽẽgüaxü̃ca̱x rü ngẽxma 
nayuxü̃ca̱x!” nhanagürü ga norü 
poperawa. 16 Rü yemaca̱x ga Yoábe ga 
yexguma guma ĩanexü̃ ínachoeguãchigu 
ga nügü nax nadaixü̃ca̱x, rü Uríaxü̃ 
namu nax ngextá norü uanügüarü 
churaragü írüporamaexü̃wa 
yaxũũchixü̃ca̱x. 17 Rü yexguma iyayixgu 
ga yema norü uanügü nax Yoábearü 
churaragümaxã nügü nadaixü̃ca̱x rü 
ínapoxü̃güãxü̃ca̱x ga guma norü ĩane, rü 
yexma nayue ga nhuxre ga Dawíarü 
churaragüeru. Rü yematanüwa nayexma 
ga Uría. 18 Rü nüma ga Yoábe rü 
Dawíxü̃tawa nanamu ga popera ga 
nawa nüxü̃ yaxuxü̃ nax nhuxãcü 
ínanguxuchixü̃ ga yema nügü 
ínadaixü̃wa. 19 Rü nanaxucu̱xẽ ga yema 
duü̃xü̃ ga orearü ngeruxü̃, rü 
nhanagürü: —Ngẽxguma quigúegagu 
nax ãẽ̱xgacümaxã nüxü̃ quixuxü̃ i 
nachiga nax nhuxãcü ínanguxuchixü̃ 
nax yigü namaxã idaixü̃ i tórü uanügü, 
20 rü ngürüãchi nüma ya ãẽ̱xgacü rü tá 
nanu rü cuxna tá naca rü nhanagürü tá: 
“¿Tü̱xcüü̃ nüxna pengaicamaxü̃chi ya 
yima ĩane? ¿Tama ẽ̱xna nüxü̃ pecua̱x i 
norü poxeguruü̃étüwa nax pexü̃ 
ínamuxũchigüxü̃ namaxã ya nutagü i 
ngẽma tórü uanügü? 21 ¿Tama ẽ̱xna 
nüxna pecua̱xãchiexü̃ ga yema nge ga 
Tébecüã̱x ga ãẽ̱xgacü ga Abimeréchi ga 
Yerubaá nanexü̃ ima̱xcü ga yexguma 
wüxi ga nuta ga caexü̃ naétü nanhaxgu? 
Rü ngẽmaca̱x ¿tü̱xcüü̃ nüxna 
pengaicamaxü̃chi ya yima ĩanearü 
poxeguxü̃?” nhaãcü tá cuxna naca. Rü 
ngẽxguma i cuma rü tá cunangãxü̃ga rü 
2 SAMUEL 11 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
242 
nhacurügü tá: “Ngẽxma ta nixĩ i nayuxü̃ 
ya Uría ya Etéutanüxü̃ ixĩcü, Pa Chorü 
Ãẽ̱xgacüx”, nhacurügü tá —nhanagürü 
ga Yoábe. 22 Rü yema orearü ngeruxü̃ rü 
yéma Dawíxü̃tawa naxũ. Rü yexguma 
yéma nanguxgu rü Dawímaxã nüxü̃ 
nixu ga guxü̃ma ga yema ore ga Yoábe 
namaxã nüxü̃ ixuxü̃. Rü nüma ga Dawí 
rü Yoábemaxã nanu, rü yema orearü 
ngeruü̃xü̃ nhanagürü: —¿Tü̱xcüü̃ nüxna 
pengaicamaxü̃chi ya yima ĩane? ¿Rü 
tama ẽ̱xna nüxü̃ pecua̱x i norü 
poxeguruü̃étüwa nax pexü̃ 
ínamuxũchigüxü̃ namaxã ya nutagü i 
ngẽma tórü uanügü? ¿Tama ẽ̱xna nüxna 
pecua̱xãchiexü̃ ga yema nge ga 
Tébecüã̱x ga Abimeréchi ga Yerubaá 
nanexü̃ ima̱xcü ga yexguma wüxi ga 
nuta ga caexü̃ naétü nanhaxgu? Rü 
ngẽmaca̱x ¿tü̱xcüü̃ nüxna 
pengaicamaxü̃chi ya yima ĩanearü 
poxeguxü̃? —nhanagürü. 23 Rü nüma ga 
yema orearü ngeruxü̃ rü nanangãxü̃ga 
rü nhanagürü: —Nüma ga yema tórü 
uanügüarü churaragü rü inayayi, rü 
tomaxã nügü nadai. Notürü ga toma rü 
nügü ítayabuxmüxẽxẽ rü nhu̱xmata 
ĩaneca̱x ixücuxü̃wa nangugü. 24 Rü 
yexgumayane ga yema tórü uanügü rü 
ĩanearü poxeguxü̃arü dauxü̃wa 
würamaxã curü churaragüxü̃ nadai, Pa 
Chorü Ãẽ̱xgacüx. Rü ngẽxma nayue i 
nhuxre i churaragüeru rü ngẽmatanügu 
nayu ya Uría ya Etéutanüxü̃ ixĩcü 
—nhanagürü. 25 Rü yexguma ga Dawí rü 
yema orearü ngeruü̃xü̃ nangãxü̃ga, rü 
nhanagürü: —¡Yoábemaxã nüxü̃ ixu rü 
taxuca̱xma naxca̱x naxoegaãxẽ i ngẽma, 
erü woetama ngẽmaãcü nangupetü i 
daiwa! ¡Rü namaxã nüxü̃ ixu nax yexera 
pora naxüxü̃ca̱x nax nadaiãcuãxü̃ca̱x ya 
yima ĩane, nhacurügü tá nüxü̃! Rü cuma 
rü name nixĩ i yexeraãcü pora Yoábena 
cuxã —nhanagürü. 26 Rü yexguma nüxü̃ 
nacua̱xgu ga Uría naxma̱x ga marü nax 
nayuxü̃ ga guma ngĩte rü inaxaure. 
27 Notürü yexguma marü nangupetü̱xgu 
ga nax naxaurexü̃, rü nüma ga Dawí rü 
nachiü̃wa ngĩxca̱x nangema, rü 
naxma̱xü̃ ngĩxü̃ nixĩxẽxẽ, rü nüxü̃́ 
ixãxacü. Notürü nüma ga Cori ya 
Tupana rü tama namaxã nataãxẽ ga 
yema Dawí üxü̃. 
 
Natáũ rü Dawíxü̃ naxoregü 
 
12
  
1 Rü nüma ga Cori ya Tupana rü 
norü orearü uruxü̃ ga Natáũxü̃ 
namu ga Dawíxü̃tawa nax naxũxü̃ca̱x. 
Rü yexguma Natáũ Dawíxü̃tawa 
nguxgu, rü nhanagürü nüxü̃: —Wüxi ga 
ĩanewa nayexma ga taxre ga yatü. Wüxi 
rü namuarü yemaxü̃ã̱xü̃chi rü yema to 
rü nangearü yemaxü̃ã̱x. 2 Rü yema 
muarü yemaxü̃ã́xü̃ rü muxü̃ma ga 
carnérugü rü wocagü nüxü̃́ nayexma. 
3 Notürü ga yema ngearü yemaxü̃ã́xü̃ rü 
wüxitama ga carnéruacü nüxü̃́ tayexma 
ga tümaca̱x nataxexe. Rü nümatama 
tüxü̃ nayaxẽxẽ ga guxema carnéruacü, 
rü naxü̃tawa rü nanegüxü̃tawa taya. Rü 
yematama õna ga tümaarü yora ngṍxü̃ 
tangõ̱x rü naxpáxü̃watama taxaxe, rü 
nügüxü̃ta tüxü̃ napexẽxẽ. Rü nüma ga 
guma yatü tüxü̃ nangechaü̃ nhama 
naxacüxü̃ nangechaü̃xü̃rüxü̃. 4 Rü wüxi 
ga ngunexü̃ rü yema muarü 
yemaxü̃ã́xü̃xü̃tagu nanaxũane ga wüxi 
ga duü̃xü̃ ga toxnamana ne ũxü̃. Notürü 
nüma ga yema duü̃xü̃ ga muarü 
yemaxü̃ã́xü̃ rü tama norü carnéruta 
2 SAMUEL 11 
,  
12 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
243 
rüe̱xna norü wocata nimáxchaü̃ nax 
yemaacü naxca̱x nax naxüwemüxü̃ca̱x 
ga yema naxü̃tagu naxũanexü̃. Rü 
guxema ngearü diẽruã́xearü carnéru 
niyaxu, rü yema yéma nguxü̃ca̱x tüxü̃ 
naxü —nhanagürü. 5 Rü yexguma 
yemaxü̃ naxĩnügu ga Dawí, rü yema 
yatümaxã poraãcü nanu, rü Natáũxü̃ 
nhanagürü: —Tupanaégagu cumaxã 
nüxü̃ chixu rü texé ya ngẽma ǘxe rü 
name nixĩ i tüxü̃ nax imáxü̃. 6 Rü 4 
e̱xpü̱xcüna tá tüxü̃ naxütanü ya yíxema 
carnéruacü, erü tama nüxü̃́ 
tangechaü̃tümüxü̃ãcüma nanaxü i 
ngẽma —nhanagürü. 7 Rü yexguma ga 
Natáũ rü nhanagürü: —Cuma nixĩ i 
ngẽma yatü quixĩxü̃. Rü nhaa nixĩ i norü 
ore i Cori ya Iraéuanecüã̱xgüarü Tupana 
cumaxã nüxü̃ ixuxü̃. Chama cuxü̃ 
chayaxu nax Iraéuanecüã̱xgüarü 
ãẽ̱xgacü nax quixĩxü̃, rü Chaúme̱xẽwa 
cuxü̃ íchapoxü̃. 8 Rü napata cuxna chaxã, 
rü cuxme̱xwa tüxü̃ changexmagüxẽxẽ ga 
naxma̱xgü, rü guxü̃ma i Iraéuane rü 
Yudáane rü cuxna chaxã. Rü ngẽxguma 
chi cuxca̱x nanoxregu i ngẽma, rü chi 
muxü̃ma i togü i ngẽmaxü̃gü chi cuxna 
chaxã. 9 ¿Rü tü̱xcüü̃ tama naga cuxĩnü i 
chorü ore, rü cunaxü i ngẽma tama 
chauãẽwa mexü̃? Rü cuma rü 
Amóũtanüxü̃güarü taramaxã cuyama̱x 
ya Uría ya Etéutanüxü̃ rü naxma̱xca̱x 
cungĩ̱x. 10 Rü ngẽma nax choxü̃ cuxoxü̃, 
rü ngẽmaca̱x Uría ya Etéutanüxü̃ 
naxma̱x tüxü̃ cuyapu rü cuxma̱xü̃ tüxü̃ 
quixĩxẽxẽ. Rü ngẽmagagu rü 
guxü̃gutáma ãũcümaxü̃wa cungexma. 
11 Rü chama i Cori ya Tupana rü cumaxã 
nüxü̃ chixu rü chama rü tá chanaxü nax 
cutanüxü̃ tátama yixĩxü̃ i guxchaxü̃ 
cumaxã üxü̃. Rü cupe̱xewa tátama tüxü̃ 
chade ya cuxma̱xgü rü ngẽma 
cutanüxü̃na tá tüxü̃ chamugü, rü 
guxãpe̱xewa tá tümamaxã namaxẽ. 
12 Cuma rü cúãcü cunaxü i ngẽma 
chixexü̃, notürü i chama rü guxü̃ma i 
Iraéuanecüã̱xgüpe̱xewa tá chanaxü i 
ngẽma cumaxã nüxü̃ chixuxü̃ nax 
guxãma nüxü̃ dauxü̃ca̱x —nhanagürü. 
13 Rü nüma ga Dawí rü Natáũxü̃ 
nangãxü̃ga rü nhanagürü: 
—Tupanamaxã chixexü̃ chaxü 
—nhanagürü. Rü nüma ga Natáũ 
nanangãxü̃ga rü nhanagürü: 
—Ngemáacü, notürü Tupana rü cuxü̃ 
nangechaü̃, rü taxũtáma ngẽma 
chixexü̃gagu cuyu. 14 Notürü ngẽma 
chixexü̃ icuxüxü̃gagu rü Tupanaarü 
uanügüaxü̃́ cunatauxchaxẽxẽ nax 
Tupanaxü̃ naxoexü̃ rü namaxã 
naguxchigagüxü̃. Rü ngẽmaca̱x ya yimá 
cune ya ngexwaca̱x íxracü rü tá nayu 
—nhanagürü. 15 Rü yexguma Natáũ 
nachiü̃ca̱x táegu̱xgux rü nüma ga Cori 
ya Tupana rü poraãcü nayada̱xawexẽxẽ 
ga yema buxü̃ ga Uría naxma̱xwaü̃xü̃. 
16 Rü nüma ga Dawí rü Tupanana naca 
naxca̱x ga yema buxü̃, rü naxaure rü 
nhaxtüanegumare naca rü yexma nüxü̃ 
nangupetü ga nhuxre ga chütaxü̃. 17 Rü 
yema ãẽ̱xgacügü ga norü ngü̃xẽẽruü̃gü 
ga yéma naxü̃tawa yexmagüxü̃, rü nüxü̃ 
naca̱a̱xü̃gü nax inachixü̃ca̱x ga 
nhaxtüanewa. Notürü ga nüma ga Dawí 
rü tama inachixchaü̃ rü tama natanüwa 
nachibüchaü̃. 18 Rü 7 ga ngunexü̃ 
ngupetü̱xguwena rü tayu ga guxema 
buxe. Rü nümagü ga yema Dawíarü 
ngü̃xẽẽruü̃gü rü namuü̃e ga namaxã 
nüxü̃ nax yaxugüexü̃, yerü nhaxü̃gu 
2 SAMUEL 12 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
244 
narüxĩnüe: “Rü yexguma tamaxyane ga 
guxema buxe rü nüma ga ãẽ̱xgacü rü 
tama taga naxĩnüchaü̃ rü tama 
nachibüchaü̃. Rü ngẽmaca̱x i nhu̱xmax 
nax tayuxü̃ rü nhuxãcü tá namaxã nüxü̃ 
tixu, erü tama nüxü̃ tacua̱x nax ta̱xacü 
tá nügümaxã naxüxü̃”, nhaxü̃gu 
narüxĩnüe. 19 Notürü nüma ga Dawí rü 
nüxü̃ nadau ga yema norü ngü̃xẽẽruü̃gü 
ga bexma nügümaxã nax yadexagüxü̃, 
rü yemawa nüxü̃ nacua̱x ga guxema 
buxe rü marü nax tayuxü̃. Rü yemaca̱x 
nüxna naca rü nhanagürü: —¿Marü 
tayu ya yíxema buxe? —nhanagürü. Rü 
nüma ga yema norü ngü̃xẽẽruü̃gü rü 
nanangãxü̃gagü rü nhanagürügü: 
—Ngü̃, marü tayu —nhanagürügü. 20 Rü 
yexguma ga Dawí rü inachi ga 
nhaxtüanewa, rü naxaiya rü nügü 
napumára rü ínacuxuchi rü to ga 
naxchirugu nicu̱x. Rü Tupanapatawa 
naxũ rü yexma naxücu rü Cori ya 
Tupanaxü̃ nicua̱xüxü̃. Rü yemawena rü 
nachiü̃ca̱x natáegu rü õnaca̱x ínaca rü 
nachibü. 21 Rü yexguma ga yema norü 
ngü̃xẽẽruü̃gü rü Dawína nacagü rü 
nhanagürügü: —¿Notürü ta̱xacüca̱x 
ngẽmaãcü cunaxü Pa Ãẽ̱xgacüx? Rü 
yexguma tamaxü̱̃xgu ga guxema buxe, 
Pa Ãẽ̱xgacüx, rü cuxaure rü tümaca̱x 
cuxaxu. Notürü i nhu̱xmax marü nax 
tayuxü̃ ya buxe, Pa Ãẽ̱xgacüx, rü icuchi 
rü cuchibü —nhanagürügü. 22 Rü Dawí 
nanangãxü̃ga rü nhanagürü: —Yexguma 
tamaxü̱̃xgu ga guxema buxe rü chaxaure 
rü chaxaxu yerü nagu charüxĩnü chi ga 
Cori ya Tupanaaxü̃́ nax 
changechaü̃tümüxü̃xü̃ rü tüxü̃ 
namaxẽẽxü̃ ga guxema buxe. 23 Notürü i 
nhu̱xmax nax marü tayuxü̃ ¿rü 
ta̱xacüca̱x ichaxaurexü̃ ega taxucürüwa 
wena tüxü̃ chamaxẽẽgu? Chama rü tá 
tümaxü̃tawa chaxũ, notürü i tüma rü 
taxuacüma cha̱u̱xca̱x tatáegu 
—nhanagürü. 
 
Charumáuarü buxchiga 
24 Rü yemawena ga Dawí rü naxma̱x 
ga Bachichébaxü̃ nayataãxẽxẽxẽ. Rü 
ngĩxü̃ta nanaxũane rü ngĩmaxã namaxü̃, 
rü nüxü̃́ ixãxacü. Rü nüma ga Dawí rü 
Charumáugu nanaxüéga. 
…… 
 
Abicharã́ũ rü nanatü ga Dawíxü̃ 
ínata̱xüchichaü̃ 
 
15
  
1 Rü wüxi ga ngunexü̃ rü nüma 
ga Dawí nane ga Abicharã́ũ rü 
naxca̱x nataxe ga wüxi ga nawexü̃ ga 
mexechine ga cowarugü itúxü̃ne. Rü 
naxca̱x nadau ga 50 ga norü churaragü. 
2-3 Rü pa̱xmama ínarüdaüxüxü̃ rü 
namacüwagu nayachiixü̃ ga duü̃xü̃gü 
ĩaneca̱x íchocuxü̃wa. Rü guxãma ga 
guxema ãẽ̱xgacüxü̃ dauxchaü̃güxe nax 
tümaarü guxchaxü̃ tayamexẽẽgüxü̃ca̱x, 
rü nüma ga Abicharã́ũ rü tümaca̱x naca 
rü nhu̱xũchi tüxna naca ga 
ngexnerüxüne ga ĩanewa nax ne taxũxü̃. 
Rü guxema tügü ixuxe nax wüxi ga 
Iraéuanecüã̱xgütücumüwa nax taxüxü̃, 
rü nüma ga Abicharã́ũ rü nhanagürü 
tüxü̃: —Rü aixcuma nixĩ i ngẽma nüxü̃ 
quixuxü̃, notürü nataxuma i ãẽ̱xgacüarü 
ngü̃xẽẽruü̃gü i cuxü̃ rüngü̃xẽẽxü̃ 
—nhanagürü. 4 Rü nhanagürü ta: 
—Chierü nhaa nachixü̃anewa ãẽ̱xgacü i 
guxchaxü̃arü mexẽẽruxü̃ chixĩxgu nax 
ngẽmaãcü guxãma chauxü̃tawa 
naxĩxü̃ca̱x ya yíxema guxchaxü̃gü tüxü̃́ 
2 SAMUEL 12 
,  15 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
245 
ngẽxmaxe nax tüxü̃́ chanamexẽẽxü̃ca̱x 
—nhanagürü. 5 Rü yexguma texé 
nape̱xegu yacaxã́pü̱xügu, rü nüma ga 
Abicharã́ũ rü tama nanaxwa̱xe ga 
yemaacü nüxü̃ nax tarümoxẽgüxü̃, rü 
tümame̱xẽgu nayayauxãchi rü tüxü̃ 
nachúxu. 6 Rü yemaacü ga nüma ga 
Abicharã́ũ rü tümamaxã nügü 
namecümaxẽxẽ ga guxãma ga 
Iraéuanecüã̱xgü ga ãẽ̱xgacüxü̃tawa 
ũxchaü̃xe nax namexẽẽãxü̃ca̱x ga 
tümaarü guxchaxü̃gü. Rü yemaacü nixĩ 
ga nügüna tüxü̃ yapuexẽẽxü̃ ga guxema 
Iraéuanecüã̱xgü. 7 Rü yexguma 4 ga 
taunecü ngupetü̱xgu, rü nüma ga 
Abicharã́ũ rü nanatü ga ãẽ̱xgacüxü̃ 
nhanagürü: —Cuxna chaca, Pa 
Ãẽ̱xgacüx ¿rü marü curü me yixĩxü̃ nax 
Ebróü̃wa chaxũxü̃ nax 
chayanguxẽẽxü̃ca̱x ga yema uneta ga 
Cori ya Tupanamaxã nüxü̃ chixuxü̃? 8 Rü 
yexguma Chíriaanegu chaxãchiü̃gu ga 
Yechúarü ĩanewa, rü chama nax curü 
duü̃xü̃ chixĩxü̃, rü yéma Cori ya 
Tupanamaxã nüxü̃ chixu rü ngẽxguma 
chi nüma choxü̃́ natauxchaxẽẽãgu ga 
Yerucharéü̃ca̱x nax chatáeguxü̃ rü chi 
nüxü̃ chayarücua̱xüxü̃ namaxã i wüxi i 
chorü ãmare i naxca̱x chiguxü̃ 
—nhanagürü. 9 Rü nüma ga ãẽ̱xgacü rü 
nanangãxü̃ga rü nhanagürü: —¡Marü 
name rü mea ngẽ́ma naxũ! 
—nhanagürü. Rü yexguma ga nüma ga 
Abicharã́ũ rü Ebróü̃wa naxũ. 10 Rü 
yexguma Ebróü̃wa nayexmayane ga 
Abicharã́ũ rü nhuxre ga norü 
duü̃xü̃güxü̃ namu nax guxü̃ ga 
Iraéuanecüã̱xgütücumüwa naxĩxü̃ca̱x rü 
nüxü̃ nax yanaxugüxü̃ca̱x ga norü ore ga 
nhaxü̃: “Rü ngẽxguma nüxü̃ pexĩnüegu i 
cornétaga, rü ngẽmawa tá nüxü̃ pecua̱x 
nax Ebróü̃wa yangucuchixü̃ ya 
Abicharã́ũ nax Iraéuanecüã̱xgüarü 
ãẽ̱xgacü yixĩxü̃ca̱x”, nhaxü̃. 11 Rü 
nhu̱xmachi ga nüma ga Abicharã́ũ rü 
nüxna naxu ga 200 ga yatügü ga 
Yerucharéü̃cüã̱x ga mexü̃gu rüxĩnüexü̃. 
Rü nawe narüxĩ notürü tama nüxü̃ 
nacua̱xgü ga ta̱xacü nax yixĩxü̃ ga yema 
norü ĩnü. 12 Rü yexgumarüxü̃ ta ga 
nüma ga Abicharã́ũ rü naxca̱x nangema 
ga wüxi ga Dawíarü ucu̱xẽruxü̃ ga 
Aitópegu ãégacü ga norü ĩane ga Yirúgu 
ãchiü̃cü. Rü namaxã nüxü̃ nixu nax 
naxümücüaxü̃ca̱x ga yexguma 
Tupanaca̱x naxü̃na nadaixgu rü 
ínaguãxgu. Rü yemaacü ga yema 
Abicharã́ũarü ĩnüwaama ügüxü̃ ga 
yatügü rü nimuetanü ga yema nawe 
rüxĩxü̃. 
 
Dawí rü Yerucharéü̃wa ninha 
13 Rü wüxi ga duü̃xü̃ rü Dawímaxã 
nüxü̃ nayarüxu rü ga Iraéuanecüã̱xgü rü 
Abicharã́ũwe nax naxĩxü̃. 14 Rü yexguma 
nüma ga Dawí rü nanamu ga guxü̃ma 
ga norü churaragüeru ga namaxã 
Yerucharéü̃wa yexmagüxü̃, rü 
nhanagürü: —¡Ngĩxã nhu̱xmatama 
tibuxmü! Erü yixcama rü 
taxucürüwatáma Abicharã́ũcha̱xwa 
tibuxmü. ¡Ngĩxã, rü peporaãẽgü! Erü 
ngürüãchi tá tüxü̃ nayangau rü chixexü̃ 
tá tamaxã naxü, rü norü taramaxã tá 
tüxü̃ nadai ya guxãma ya ĩanecüã̱x 
—nhanagürü. 
…… 
31 Rü yexguma Dawímaxã nüxü̃ 
yaxugüegu ga Aitópe rü Abicharã́ũarü 
ĩnüwaama üxü̃, rü nüma ga Dawí rü 
2 SAMUEL 15 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
246 
Cori ya Tupanana naca ga nax 
natoṍxẽxẽẽxü̃ca̱x ga yema Aitópe nagu 
rüxĩnüxü̃. 
…… 
 
Dawíarü churaragü rü 
Abicharã́ũxü̃ nima̱xgü 
 
18
  
1 Rü nüma ga Dawí rü norü 
churaragüxü̃ nixugü. Rü 
wüxichigü ga 1000 ga churaragüca̱x rü 
nüxü̃ naxuneta ga norü comaü̃dáü̃te. Rü 
wüxichigü ga 1000 wa rü 100 gu 
inananu. Rü wüxichigü ga 100 ca̱x rü 
nüxü̃ naxuneta ga norü capitáü̃. 2 Rü 
yemawena rü tamaepü̱xtücumügu 
nayayauxye ga norü churaragü. Rü 
wüxitücumümaxã inacua̱x ga Yoábe. Rü 
totücumümaxã inacua̱x ga Abichái ga 
Cheriá nane ga Yoábeenexẽ ixĩcü. Rü 
yema totücumümaxã inacua̱x ga Itái ga 
Getéu ixĩcü. Rü nhu̱xũchi ga nüma ga 
Dawí rü guxü̃ma ga yema norü 
churaragüxü̃ nhanagürü: —Chama rü tá 
ta pexü̃ íchixümücü i daiwa 
—nhanagürü. 3 Notürü ga nümagü rü 
nanangãxü̃gagü rü nhanagürügü: 
—Taxuacüma ngẽmaãcü cunaxü, Pa 
Ãẽ̱xgacüx, erü ngẽma torü uanügüca̱x 
rü nüétama ega woo naxcha̱xwa 
tibuxmü̱xgu rüe̱xna ngãxü̃ i tatanüxü̃ 
yuegu, erü ngẽma nüma 
nanaxwa̱xegüxü̃ nixĩ nax cuxü̃ 
yama̱xgüxü̃. Rü ngẽmaca̱x, Pa 
Ãẽ̱xgacüx, rü cuma rü 10,000 i toma i 
curü churaragüarü yexera toxü̃́ cume. 
Rü ngẽmaca̱x narümemae i nuxãtama 
ĩanegu curüxã̱ũ̱x nax ngẽmaãcü to i 
churaragü toxü̃tawa cumugüxü̃ca̱x 
—nhanagürügü. 4 Rü yexguma ga nüma 
ga ãẽ̱xgacü rü nanangãxü̃ga rü 
nhanagürü: —Tá chanaxü i ngẽma 
pexca̱x rümemaexü̃ —nhanagürü. Rü 
yexgumatama ga nüma ga ãẽ̱xgacü rü 
guma ĩanearü ĩã̱xgu ínachicuchi rü 
nüma ga norü churaragü rü 
ínachoxü̃tücumü. 5 Rü nhu̱xũchi ga 
nüma ga ãẽ̱xgacü rü nayaxucu̱xẽgü ga 
Yoábe rü Abichái rü Itái, rü nhanagürü 
nüxü̃: —¡Mea namaxã pechopetü ya 
yimá ngextü̱xücü ya Abicharã́ũ! 
—nhanagürü. Rü guxü̃ma ga norü 
churaragü rü nüxü̃ naxĩnüe ga yexguma 
ãẽ̱xgacü yema nhaxgu nüxü̃ ga yema 
churaragüarü ãẽ̱xgacügü nachiga ga 
gumá Abicharã́ũ. 6 Rü yemaacü 
inaxĩãchi ga yema churaragü nax 
Iraéuanecüã̱xgüarü churaragü ga 
Abicharã́ũwaama ügüxü̃maxã nügü nax 
nadaixü̃ca̱x. Rü Efraĩ́arü naanewa 
yexmaxü̃ ga naixnecügu nixĩ ga nügü 
nadaixü̃. 7 Rü yema Dawíwe rüxĩxü̃ ga 
churaragü rü Abicharã́ũarü churaragüxü̃ 
narüporamaegü. Rü poraãcü nügü 
nadai, rü 20,000 ga yatü yexma nayue. 
8 Rü guxü̃wama nangu ga nügü nax 
nadaixü̃ ga yema Efraĩ́arü naanewa. Rü 
woo yema noxri nügü ínadaixü̃gu nayue 
ga muxü̃ma, notürü yemaarü yexera 
nixĩ ga naixnecügu yuexü̃ ga yexguma 
Dawíarü churaragü nawe ngẽgügu. 9 Rü 
yexguma nügü nadaiyane rü nüma ga 
Abicharã́ũ ga norü múlagu ixũcü, rü 
ngürüãchi yexma Dawíarü 
churaragümaxã nügü nangau. Rü nüma 
ga Abicharã́ũ rü norü múlamaxã ninha. 
Rü wüxi ga carabáyu ga 
taxü̃chacüütüü̃wa namaxã nagopetü, rü 
yéma niwaxcuchinaxã, rü yéma narütu. 
Rü yema múla rü nagopetümare. 10 Rü 
wüxi ga yema Dawíarü duü̃xü̃ ga nüxü̃ 
2 SAMUEL 15 
,   
18 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
247 
dauxü̃ rü Yoábemaxã nüxü̃ nixu. 11 Rü 
nüma ga Yoábe rü nhanagürü: 
—¿Ta̱xacü nixĩ? ¿Rü ngẽxguma nüxü̃ 
cuda̱xgu rü tü̱xcüü̃ tama noxtacüma 
cuyama̱x? Erü ngẽxguma chi 
cuyama̱xgu rü chama rü 10 tachinü i 
diẽru chi cuxna chaxã rü wüxi i goyexü̃ 
—nhanagürü. 12 Notürü ga yema 
churara rü Yoábexü̃ nangãxü̃ga rü 
nhanagürü nüxü̃: —Woo chi 1000 
tachinü i diẽru choxna cuxãxgu rü 
taxũchima chanaxü i ngẽma. Erü 
guxãma i tomax rü nüxü̃ taxĩnüe ga 
ãẽ̱xgacü ga yexguma cuxü̃ rü Abicháixü̃ 
rü Itáixü̃ nhaxgu: “¡Rü taxũtáma 
chixexü̃ namaxã pexü ya Abicharã́ũ!”, 
nhaxgu. 13 Rü ngẽxgumachi 
ãẽ̱xgacüechita chayama̱xgu ya nane rü 
nüma ya ãẽ̱xgacü rü tá nüxü̃ nacua̱x nax 
texé yamáxü̃, rü cuma rü taxũchima 
chauétüwa cuchogü —nhanagürü. 14 Rü 
nüma ga Yoábe rü nhanagürü: 
—¡Marütama i ngẽma dexa i 
chixemarexü̃! —nhanagürü. Rü 
yexguma nanayaxu ga tamaepü̱x ga 
naixmena̱xã ga ixãmaguxü̃, rü 
yemamaxã Abicharã́ũxü̃ 
nacanapacütüxü̃, yerü 
carabáyuchacüxüwa nax natuxü̃ rü tama 
nayu. 15 Rü yemawena rü 10 ga 
Yoábearü churaragü rü Abicharã́ũxü̃ 
ínachomaeguãchi rü nayama̱xgüxüchi. 
…… 
24 Rü yexgumayane rü nüma ga Dawí 
rü guma ĩanearü ĩã̱xwa narüto. Rü 
nüma ga yema dauxü̃taeruxü̃ rü yema 
ĩanearü poxeguxü̃étügu naxĩnagü nax 
yéma nadauxü̃taexü̃ca̱x. Rü yexguma 
yexama nadawenügu ga yema 
dauxü̃taeruxü̃ rü nüxü̃ nadau ga wüxi ga 
yatü ga nüxica yéma ne nhaxü̃. 25-26 Rü 
tagaãcü ãẽ̱xgacümaxã nayacaxü̃. Rü 
nüma ga ãẽ̱xgacü rü tagaãcü nanangãxü̃ 
rü nhanagürü: —Ngẽxguma nüxicatama 
ngẽ́ma ne nanhaxgu, rü mexü̃ i ore 
ngẽ́ma ne nange —nhanagürü. Notürü 
yexguma yema yatü ga yéma ne nhaxü̃ 
ingaicagu, rü nüma ga yema 
dauxü̃taeruxü̃ nüxü̃ nadau ga to ga yatü 
ga yéma ne nhaxü̃. Rü yemaca̱x yema 
ĩã̱xarü daruü̃na tagaãcü nacagü rü 
nhanagürü: —Yea nixĩ i to i yatü rü 
ngẽ́ma ne nanha —nhanagürü. Rü nüma 
ga ãẽ̱xgacü rü tagaãcü nhanagürü: 
—Ngẽma rü ta mexü̃ i ore ngẽ́ma ne 
nange —nhanagürü. 27 Rü yexguma 
nüma ga yema dauxü̃taeruxü̃ rü 
nhanagürü ta: —Ngẽma nape̱xe inhaxü̃ 
rü norü nhaãchiwa nüxü̃ chacua̱x nax 
Chadóchi nane ya Aimáax yixĩxü̃ 
—nhanagürü. Rü nüma ga ãẽ̱xgacü rü 
nanangãxü̃ rü nhanagürü: —Nüma rü 
wüxi ya mecü ya yatü nixĩ, rü mexü̃ i 
ore nua nange —nhanagürü. 28 Rü nüma 
ga Aimáax rü ãẽ̱xgacüca̱x nixũ rü 
nape̱xegu nayacaxã́pü̱xü rü 
nhaxtüanegu nanangücuchi rü yemaacü 
nüxü̃ narümoxẽ rü nhanagürü: —Name 
ya Cori ya Tupana, ya curü Tupana, Pa 
Ãẽ̱xgacüx, erü marü nanadai ga yema 
tama cuga ĩnüechaü̃xü̃, Pa Ãẽ̱xgacüx 
—nhanagürü. 29 Rü nüma ga ãẽ̱xgacü rü 
ínaca, rü nhanagürü: —¿Nhuxãcü nüxü̃ 
nangupetüxü̃ ya yimá ngextü̱xücü ya 
Abicharã́ũ? ¿Rü namemarexü̃ yixĩxü̃? 
—nhanagürü. Rü nüma ga Aimáax rü 
nanangãxü̃ga rü nhanagürü: 
—Ngẽxguma Yoábe choxü̃ muxgu rü 
ínixaicha, notürü tama nüxü̃ chacua̱x, 
Pa Ãẽ̱xgacüx, nax ta̱xacü ngupetüxü̃ 
2 SAMUEL 18 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
248 
—nhanagürü. 30 Rü nüma ga ãẽ̱xgacü rü 
nhanagürü nüxü̃: —¡Inachi rü ngẽxma 
ínachicuchi! —nhanagürü. Rü nüma ga 
Aimáax rü yexma ínachicuchi. 31 Rü 
yexgumatama ínangu ga yema to ga 
yatü ga Echiopíaanecüã̱x rü nhanagürü: 
—Nangexma i wüxi i mexü̃ i ore, Pa 
Ãẽ̱xgacüx. Rü nhu̱xmax ya Cori ya 
Tupana rü mexü̃ cumaxã naxü, Pa 
Ãẽ̱xgacüx, erü cuxü̃ ínapoxü̃ nawa ga 
yema tama cuga ĩnüechaü̃xü̃, Pa 
Ãẽ̱xgacüx —nhanagürü. 32 Rü nüma ga 
ãẽ̱xgacü rü yema Echiopíaanecüã̱xna 
naca rü nhanagürü: —¿Rü yimá 
ngextü̱xücü ya Abicharã́ũ, rü taxuxü̃ma 
nüxü̃ üpetüxü̃? —nhanagürü. Rü nüma 
ga Echiopíaanecüã̱x rü nanangãxü̃ga rü 
nhanagürü: —Chierü ngẽma curü 
uanügü, Pa Ãẽ̱xgacüx, rü guxü̃ma i 
ngẽma chixexü̃ cumaxã ügüchaü̃xü̃ rü 
yimá ngextü̱xücürüxü̃ nayuegu 
—nhanagürü. 33 Rü nüma ga ãẽ̱xgacü rü 
axumaxã aita naxü. Rü dauxü̃ naxĩ ga 
yema norü ucapu ga ĩanearü 
poxeguxü̃étüwa yexmaxü̃wa, rü yéma 
nayaxaxu. Rü yexma ínaxũũxü̃ãcüma 
nhanagürü: —Pa Chaunex, Pa 
Abicharã́ũx. Pa Chaunex, Pa 
Abicharã́ũx. Chierü chama cuchicüxü 
chayu̱xgu. Pa Chaunex, Pa Abicharã́ũx, 
Pa Chaunex —nhanagürü. 
 
Ãẽ̱xgacü ga Dawí rü wenaxarü 
Yerucharéü̃ca̱x natáegu 
 
19
  
1-2 Rü yexguma duü̃xü̃gü nüxü̃ 
cua̱xgügu ga nüma ga ãẽ̱xgacü 
ga Dawí ga poraãcü nane ga Abicharã́ũ 
ga yucüca̱x nax nangechaü̃xü̃ rü naxca̱x 
naxaxuxü̃ rü Yoábemaxã nüxü̃ 
nayarüxugüe. Rü yemaacü ga yema 
ngunexü̃gu ga yema nax norü uanügüxü̃ 
naporamaegüchiréxü̃ ga daiwa rü 
ngechaü̃xü̃ nanaca̱xichi. 3 Rü nümatama 
ga yema churaragü rü bexmamare 
ĩanegu nachocu rü ãneãcü inaxĩ nhama 
chi daiwa yabuxmüxü̃rüxü̃. 4 Rü 
yexgumayane ga nüma ga ãẽ̱xgacü rü 
nügü yadüxchiweãcüma poraãcü aita 
naxüüxü̃ rü nhanagürü: —Pa Chaunex, 
Pa Abicharã́ũx. Pa Chaunex, Pa 
Abicharã́ũx, Pa Chaunex —nhanagürü. 
5 Rü yexguma ga Yoábe rü Dawíxü̃tawa 
naxũ rü nhanagürü: —Pa Ãẽ̱xgacüx, 
wüxi i ãne nüxü̃ quingexẽxẽ i ngẽma 
curü churaragü i cuxü̃ ípoxü̃güxü̃ nax 
tama peyuexü̃ca̱x i cuma rü cunegü, rü 
cuxacügü, rü cuxma̱xgü, rü cuxü̃taxü̃gü. 
6 Rü nhu̱xmax rü icunawe̱x nax cuxca̱x 
rü taxuwama namexü̃ i ngẽma cutüü̃wa 
ügüxü̃ i ãẽ̱xgacügü rü churaragü, erü 
nüxü̃ cungechaü̃ i ngẽma cuxchi aixexü̃, 
rü naxchi cuxai i ngẽma cuxü̃ 
ngechaü̃güxü̃. Nhu̱xma nüxü̃ 
chicua̱xãchi, Pa Ãẽ̱xgacüx, rü cuxca̱x 
narümemae chi nixĩ nax Abicharã́ũ 
maxü̃xü̃, rü nüétama chi nixĩ ga nax 
tayuexü̃ ga tomax. 7 ¡Rü ínaxũxũ rü 
nataãxẽgüxẽxẽ i ngẽma curü churaragü! 
Erü Tupanaégagu cumaxã nüxü̃ chixu rü 
ngẽxguma taxũtáma ngẽmaãcü 
cunaxü̱xgux, rü bai i wüxi tá nuxã 
cuxü̃tagu narüxã̱ũ̱x i nhama i 
chütaxü̃gu. Ngẽma rü tá guxü̃ma ga 
chixexü̃ ga yema curü ngextü̱xügu cuxü̃ 
ngupetüxü̃arü yexera tá nixĩ i cuxca̱x 
ínguxü̃ —nhanagürü ga Yoábe. 8 Rü 
yexguma ga nüma ga ãẽ̱xgacü rü inachi, 
rü ĩanearü ĩã̱xwa narüto. Rü yexguma 
duü̃xü̃gü nüxü̃ cua̱xgügu ga guma 
ãẽ̱xgacü rü ĩanearü ĩã̱xwa nax yanatoxü̃, 
2 SAMUEL 18 
,  
19 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
249 
rü guxü̃ma ga duü̃xü̃gü rü naxü̃tawa 
naxĩ. Rü yema Iraéuanecüã̱xgü ga 
Abicharã́ũwe rüxĩxü̃ rü nibuxmü rü 
nachiü̃wa naxĩ. 
…… 
 
Nawiyae ga Dawí yerü norü 
uanügüxü̃ narüporamae 
 
22
  
1 Rü yexguma Cori ya Tupana 
Dawíxü̃ rüngü̃xẽẽgu nax 
Chaúme̱xẽwa rü guxü̃ma ga norü 
uanügüme̱xẽwa ínanguxuchixẽẽãxü̃, rü 
nüma ga Dawí rü nhaa wiyaemaxã 
Tupanaxü̃ nicua̱xüxü̃. 2-3 Rü nhanagürü: 
“Cumax, Pa Cori rü chorü poxü̃ruxü̃ 
quixĩxü̃, rü chorü cu̱xchicaxü̃ quixĩxü̃, 
rü chorü nguxuchixẽẽruxü̃ quixĩxü̃, rü 
chorü Tupana quixĩxü̃, rü nhama tacü 
ya nutarüxü̃ ya chorü poxü̃ruxü̃ quixĩxü̃, 
rü chorü tüpe̱xeruxü̃ quixĩxü̃, rü chorü 
maxẽẽruxü̃ quixĩxü̃, rü 
ma̱xpǘnetape̱xewa ngẽxmaxü̃ i chorü 
cu̱xchicaxü̃ i nagu changaxixü̃ quixĩxü̃. 
Rü cuma nixĩ i chorü uanügüme̱xẽwa 
choxü̃ ícunguxuchixẽẽxü̃ nax tama 
choxü̃ yama̱xgüxü̃ca̱x. 4 Rü cuxü̃waxi 
nixĩ i namexü̃, Pa Corix, nax 
ticua̱xüü̃güxü̃. Rü ngẽxguma 
ãũcümaxü̃wa changexmagu rü aita 
cuxca̱x chaxü̱xgu, rü cuma rü chorü 
uanügüme̱xẽwa choxü̃ ícupoxü̃. 
…… 
31 Rü ngẽma Tupana nagu rüxĩnüxü̃ rü 
aixcumama iniwe̱x. Rü ngẽma Cori ya 
Tupanaarü uneta rü name nax yaxõxü̃. 
Rü Tupana rü tüxü̃ ínapoxü̃ ya guxãma 
ya yíxema nagu yaxõgüxe. 32 ¿Rü texé 
Tupana tixĩ ega tama tórü Cori ya 
Tupana yixĩxgu? ¿Rü ta̱xacürü to i 
tupana nangexma i nüxü̃́ tauxchaxü̃ nax 
tüxü̃ ínapoxü̃xü̃? 33 Rü nüma ya Tupana 
nixĩ ya norü poramaxã choxü̃ idü̱xü̱xcü. 
Rü yimá nixĩ ya namexẽẽcü i chorü 
maxü̃ nax taxuwama nachixexü̃ca̱x”, 
nhanagürü. 
……  
2 SAMUEL 19 
,   
22 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
250 
 
Nayaxüchi ga Dawí 
 
1
  
1 Rü yexguma naya̱xgu ga ãẽ̱xgacü 
ga Dawí rü naxchiãü̃wa 
nayexmaecha. Guxü̃guma nüxü̃ 
nanadeyu, rü woo nhuxre ga 
dü̱xruü̃maxã nax yadüxgüãxü̃ rü nüxü̃ 
nanadeyuama. 
…… 
 
Adonía rü ãẽ̱xgacüxü̃ nügü 
ningucuchixẽxẽ 
5 Rü yexgumayane ga Adonía ga Dawí 
nane ga naxma̱x ga Aquíchiwaü̃cü rü 
ãẽ̱xgacüwa nügü nanguxẽẽchaü̃ 
tümachicüxü ga nanatü. Rü naweü̃gü ga 
cowarugü itúchigüne ne nanutaque̱xe rü 
churaragü ga gumagu ĩxü̃. Rü nanade ga 
50 ga churaragü nax norü daruü̃gü 
yixĩgüxü̃ca̱x. 6 Rü nüma ga nanatü ga 
ãẽ̱xgacü ga Dawí rü taguma nanacua̱xi 
rü bai ga nangaa. Rü wüxi ga yatü ga 
mechametücü nixĩ, rü naenexẽ ga 
Abicharã́ũxü̃ rübumaecü nixĩ. 7 Rü nüma 
ga Adonía rü nanatüarü churaragüarü 
ãẽ̱xgacü ga Yoábe ga Chábia nanemaxã 
nidexa rü chacherdóte ga Abiatámaxã. 
Rü nümagü rü nüxü̃ nixugüe nax nüxü̃ 
tá nangü̃xẽẽgüxü̃ nax ãẽ̱xgacüxü̃ 
yangucuchixü̃ca̱x. 8 Notürü gumá 
chacherdóte ga Chadóchi, rü tama 
Adoníawaama nügü naxǘxẽxẽ rü bai ga 
Benaía ga Yoáda nane, rü bai ga gumá 
Tupanaarü orearü uruxü̃ ga Natáũ, rü 
bai ga Chimeí ga ãẽ̱xgacü ga 
Dawímücüxüchi ixĩcü, rü bai ga yema 
Dawíarü churaragü ga nüxü̃ 
rücua̱xmaegüxü̃ rü taxuxü̃ma 
Adoníawaama nügü naxǘgüxẽxẽ. 9 Rü 
yema ínaxüyane, rü nüma ga Adonía rü 
wüxi ga taxü̃ma ga õna naxü ga nuta ga 
taxüchicü ga Choeréxü̃tawa ga burawe 
ga Royéarü ngaicamána. Rü tüxü̃ nadai 
ga carnérugü, rü wocagü rü 
wocaxacügü ga ingüexe. Rü guxü̃ma ga 
naeneegüna naxu, rü guxü̃ma ga 
duü̃xü̃gü ga Yudátanüxü̃ ga ãẽ̱xgacü ga 
Dawíaxü̃́ puracüexü̃na naxu. 10 Notürü 
tama nüxna naxu ga guma orearü uruxü̃ 
ga Natáũ, rü bai ga Benaía, rü bai ga 
yema nanatü ga Dawíarü 
churaragüerugü rü bai ga naenexẽ ga 
Charumáu. 11 Rü yexguma ga nüma ga 
Natáũ rü Charumáu naé ga 
Bachichébamaxã nidexa, rü nhanagürü: 
—¿Marü nüxü̃ cucuáxü̃ yixĩxü̃ nax 
 
1 REIS 
 
(Nüxíraxü̃xü̃ i popera i ãẽ̱xgacügüchiga) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
251 
Adonía i Aquíchi ngĩne rü ãẽ̱xgacüxü̃ 
nügü nax yangucuchixẽẽxü̃ tama nüxü̃ 
nacuáãcüma ya yimá tórü ãẽ̱xgacü ya 
Dawí? 12 Rü dücax! rü tá cumaxã nüxü̃ 
chixu i wüxi i ucu̱xẽ nax ngẽmaãcü 
tama peyuexü̃ca̱x i cumax, rü cune ya 
Charumáu. 13 ¡Rü ãẽ̱xgacü ya 
Dawíxü̃tawa naxũ, rü nhacurügü tá 
nüxü̃: “Pa Chorü Corix ¿tama ẽ̱xna i 
chamaxã icuxunetaxü̃ rü chaune ya 
Charumáu tá yixĩxü̃ ya yimá ãẽ̱xgacü 
ixĩcü i cuchicüxü? ¿Rü nhuxãcü i 
Adonía rü ãẽ̱xgacüxü̃ nügü yaxĩxẽẽxü̃?” 
nhacurügü tá nüxü̃! 14 Rü ngẽxguma 
cuma ãẽ̱xgacümaxã íquidexayane rü 
chama rü tá chixücu, rü naétüwa tá 
chidexa i ngẽma curü ore i nüxü̃ 
quixuxü̃ —nhanagürü. 15 Rü yexguma ga 
ngĩma ga Bachichéba rü ãẽ̱xgacü 
ípexü̃gu ixücu. Rü nüma ga ãẽ̱xgacü rü 
marü nayaxüchi ga yexguma, rü 
Abiaché ga Chunátanüxü̃ rü nüxna idau. 
16 Rü ngĩma ga Bachichéba rü 
ãẽ̱xgacüpe̱xegu inangücuchi rü 
nhu̱xmata ĩxmachixü̃wa iyaxṹcatü. Rü 
nüma ga ãẽ̱xgacü rü ngĩxna naca rü 
nhanagürü: —¿Ta̱xacü cunaxwa̱xe i 
cuxca̱x chaxüxü̃? —nhanagürü. 17 Rü 
ngĩma inangãxü̃ rü ngĩgürügü: —Pa 
Ãẽ̱xgacüx ¿Tama ẽ̱xna Cori ya 
Tupanaégagu marü chamaxã 
icuxunetaxü̃ nax chaune ya Charumáu 
tá yixĩxü̃ ya yimá ãẽ̱xgacü ixĩcü i 
cuchicüxü? 18 Notürü i nhu̱xmax rü tama 
nüxü̃ cucuáãcüma rü Adonía ãẽ̱xgacüxü̃ 
nügü ningucuchixẽxẽ —ngĩgürügü. 
…… 
22-23 Rü yexguma ãẽ̱xgacü ga 
Dawímaxã íyadexayane ga Bachichéba 
rü yéma ãẽ̱xgacüpatawa nangu ga 
Tupanaarü orearü uruxü̃ ga Natáũ. Rü 
yema norü ĩã̱xarü daruü̃gü rü 
Dawímaxã nüxü̃ nayarüxugüe ga yéma 
nax nanguxü̃ ga guma orearü uruxü̃. Rü 
nüma ga Natáũ rü Dawíxü̃tawa naxũ rü 
nape̱xegu nanangücuchi nhu̱xmata 
ĩxmachixü̃wa yaxṹcatü. 24 Rü ãẽ̱xgacüna 
naca rü nhanagürü: —Pa Ãẽ̱xgacüx 
¿ẽ̱xna cuma yixĩxü̃ i nüxü̃ cuxunetaxü̃ 
ya Adonía nax cuchicüxü ãẽ̱xgacü 
yixĩxü̃? —nhanagürü. 
…… 
 
Dawí nüxü̃ nixu rü Charumáu tá 
nixĩ i nachicüxü ãẽ̱xgacü ixĩxü̃ 
28 Rü nüma ga ãẽ̱xgacü ga Dawí rü 
Bachichébaca̱x nangema. Rü ngĩma ga 
Bachichéba rü ãẽ̱xgacüpe̱xewa ixũ, rü 
yexma iyachi. 29-30 Rü nüma ga ãẽ̱xgacü 
rü Tupanaégagu ngĩmaxã nüxü̃ nixu rü 
nhanagürü: —Yimá Tupana ya guxü̃ma 
ga guxchaxü̃wa choxü̃ 
ínguxuchixẽẽcüégagu cumaxã nüxü̃ 
chixu rü nhamatama i ngunexü̃gu rü 
cune ya Charumáu tá nixĩ ya 
ngexwaca̱xü̃cü ya ãẽ̱xgacü. Rü nüma tá 
nixĩ i chauchicawa natoxü̃ ga yema 
ü̃pama Cori ya Iraéuanecüã̱xgüarü 
Tupanaégagu cumaxã nüxü̃ 
chixuxü̃rüxü̃ —nhanagürü. 31 Rü ngĩma 
ga Bachichéba rü ãẽ̱xgacüpe̱xegu 
inangücuchi nhu̱xmata ĩxmachixü̃wa 
yaxṹcatü, rü tagaãcü ngĩgürügü: 
—¡Guxü̃guma namaxü̃ ya chorü cori ya 
ãẽ̱xgacü ya Dawí! —ngĩgürügü. 32-33 Rü 
yemawena ga nüma ga ãẽ̱xgacü ga Dawí 
rü norü duü̃xü̃güxü̃ namu nax naxca̱x 
yacagüxü̃ca̱x ga chacherdóte ga 
Chadóchi rü orearü uruxü̃ ga Natáũ rü 
Benaía ga Yoáda nane. Rü yexguma 
1 REIS 1 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
252 
ãẽ̱xgacüxü̃tawa nangugügu ga yema rü 
nüma ga ãẽ̱xgacü rü nhanagürü: 
—¡Íyaxümücügü i ngẽma chorü 
ngü̃xẽẽruü̃gü i chautüü̃wa ügüxü̃, rü 
chorü cowarugu penatonagüxẽxẽ ya 
chaune ya Charumáu rü burawe ya 
Yióü̃wa penaga! —nhanagürü. 
…… 
39 Rü nüma ga chacherdóte ga 
Chadóchi rü Tupanapatawa nanayaxu 
ga yema carnéruchatacu̱xre ga 
chíxü̃maxã ããcuxü̃, rü yema 
Charumáuétü nabagü ga ãẽ̱xgacü nax 
yixĩxü̃ca̱x. Rü yemawena rü 
carnéruchatacu̱xregu nicuegü, rü 
guxü̃ma ga duü̃xü̃gü rü tagaãcü 
nhanagürügü: —¡Namaxü̃ ya Ãẽ̱xgacü 
ya Charumáu! —nhanagürügü. 
…… 
 
Nawa iyacua̱xgüxü̃ ga mugü ga 
Dawí Charumáumaxã nüxü̃ ixuxü̃ 
 
2
  
1 Rü ningaica ga Dawí ga nax 
nayuxü̃, rü yemaca̱x nane ga 
Charumáuxü̃ naxucu̱xẽ rü nhanagürü: 
2 —Chama rü guxü̃ i duü̃xü̃gürüxü̃ tá 
pexna chixũ i nhama i naanewa. ¡Rü 
cugü naporaxẽxẽ rü tauxü̃́ icumuü̃xü̃! 
Rü chanaxwa̱xe i chauxrüxü̃ mecü ya 
ãẽ̱xgacü quixĩxü̃. 3 ¡Rü Cori ya 
Tupanaarü mugü rü naga naxĩnü, rü 
norü ngúchaü̃ naxü! ¡Rü yanguxẽxẽ i 
guxü̃ma i norü mugü ga Moiché 
ümatüxü̃ nax ngẽmaãcü mea cuxü̃́ 
ínanguxuchixü̃ca̱x i guxü̃ma i cuxüxü̃ rü 
mea cuxü̃ nangupetüxü̃ca̱x i ngextá 
cuma ícuxũxü̃wa! 4 Rü ngẽxguma 
ngẽmaãcü cunaxü̱xgux rü Tupana rü tá 
cuwa nayanguxẽxẽ ga yema uneta ga 
chamaxã nüxü̃ yaxuxü̃ ga yexguma 
nhaxgu choxü̃: “Rü ngẽxgumachi yimá 
cune rü cutaagü rü mea chauga 
naxĩnüegu rü aixcuma cha̱u̱xca̱x 
namaxẽgu rü tama choxna 
yaxĩgachi̱xgu, rü guxü̃gutáma natanüwa 
tá nixĩ i Iraéuanecüã̱xgüarü ãẽ̱xgacü ne 
naxũxü̃, rü tagutáma nataxu nax wüxi i 
cutanüxü̃ i Iraéuanecüã̱xgüarü ãẽ̱xgacü 
yixĩxü̃” —nhanagürü choxü̃. 
…… 
10 Rü nhu̱xũchi ga Dawí rü nayu, rü 
norü o̱xigüxü̃tagu nayata̱xgü ga 
Yerucharéü̃wa. 11 Rü 40 ga taunecü nixĩ 
ga Iraéuanecüã̱xgüarü ãẽ̱xgacü yixĩxü̃. 
Rü 7 ga taunecü nixĩ ga Ebróü̃wa 
ãẽ̱xgacü yixĩxü̃ rü 33 ga taunecü 
Yerucharéü̃wa. 12 Rü Charumáu nixĩ ga 
yexwaca̱xü̃cü ga ãẽ̱xgacü ga nanatü ga 
Dawíchicüxü ixĩcü. Rü yexguma 
ãẽ̱xgacü yixĩxgu ga Charumáu, rü 
meama nüxü̃ nangupetü ga 
Iraéuanecüã̱xgü. 
…… 
 
Charumáu rü Tupanaxü̃tawa 
naxca̱x ínaca i cua̱x 
 
3
  
5 Rü wüxi ga chütaxü̃gu rü ĩane ga 
Gabaóũwa rü Cori ya Tupana rü 
Charumáuca̱x nango̱x ga nanegüwa, rü 
nhanagürü nüxü̃: —¡Choxna naxca̱x 
naca i ngẽma cunaxwa̱xexü̃ rü chama rü 
tá cuxna chanaxã! —nhanagürü. 6 Rü 
nüma ga Charumáu rü nanangãxü̃ga rü 
nhanagürü: —Cumax, Pa Chorü 
Tupanax, rü nüxü̃ cungechaü̃xü̃chi ga 
chaunatü ga Dawí ga curü duü̃xü̃ ixĩcü, 
yerü nüma rü meama cupe̱xewa inixũ, 
rü mexü̃ naxü, rü cupe̱xewa rü mea 
iniwe̱x ga norü maxü̃. Rü yemaca̱x 
poraãcü nüxü̃ cungechaü̃ rü wüxi ya 
1 REIS 1 
– 
3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
253 
nanena cunaxã nax nachicawa 
natoxü̃ca̱x rü Iraéuanecüã̱xgüarü 
ãẽ̱xgacü yixĩxü̃ca̱x. 7 Rü cumax, Pa 
Corix, Pa Chorü Tupanax, rü choxü̃ 
cumu nax chaunatü ya Dawíchicüxü 
ãẽ̱xgacü nax chixĩxü̃ca̱x, woo i chama rü 
wüxi i ngextü̱xüxü̃ i taxuxü̃ cuáxü̃ nax 
chixĩxü̃. 8 Notürü i nhu̱xmax rü 
cha̱xme̱xwa nangexmagü i guxü̃ma i 
ngẽma Iraéuanecüã̱xgü i cuma nüxü̃ 
cuxunetaxü̃. Rü nüma i ngẽma duü̃xü̃gü 
i nhu̱xmax rü namuxũchi rü ngẽmaca̱x 
taxucürüwa texé tayaxugü. 9 Rü 
ngẽmaca̱x chanaxwa̱xe i choxna cunaxã 
i cua̱x nax ngẽmaãcü mea namaxã 
ichacuáxü̃ca̱x i curü duü̃xü̃gü rü nüxü̃ 
nax chacuáxü̃ca̱x i ngẽma mexü̃ rü 
chixexü̃. ¿Erü texéaxü̃́ natauxcha nax 
namaxã itacuáxü̃ i nhaa curü duü̃xü̃gü i 
muxũchixü̃? —nhanagürü. 10 Rü nüma 
ga Cori ya Tupana rü namaxã nataãxẽ 
ga yema Charumáu naxca̱x íca̱xaxü̃. 
11-12 Rü yemaca̱x nhanagürü nüxü̃: 
—Ngẽma nax choxna naxca̱x cuca̱xaxü̃ i 
ngẽma, rü tama naxca̱x ícucaxü̃ nax 
namáxü̃ca̱x i curü maxü̃, rüe̱xna 
cumuarü diẽruã́xü̃ca̱x, rüe̱xna curü 
uanügü chadaixü̃ca̱x, notürü naxca̱x 
ícucaxü̃ i cua̱x nax mea namaxã 
icucuáxü̃ca̱x i ngẽma curü duü̃xü̃gü, rü 
ngẽmaca̱x tá cuxna chanaxã i ngẽma 
choxna naxca̱x ícuca̱xaxü̃. Rü chama rü 
tá cuxna chanaxã i cua̱x ga ü̃pa taguma 
texéaxü̃́ yexmaxü̃ rü cuwena tagutáma 
texéaxü̃́ ngẽxmaxü̃. 13 Rü naétü tá cuxna 
chanaxã i ngẽma tama naxca̱x 
ícucachiréxü̃. Rü tá cuxna chanaxã i 
muxü̃táma i curü ngẽmaxü̃gü i mexü̃, rü 
tá cuxü̃ charüngü̃xẽẽ nax cumaxã 
nataãxẽgüxü̃ca̱x i ngẽma curü duü̃xü̃gü i 
Iraéuanecüã̱xgü. Rü ngẽmaãcü i cuma 
rü guxü̃ma i curü maxü̃gu rü 
nataxutáma i to i ãẽ̱xgacü i cumaxã 
wüxiguxü̃. 14 Rü ngẽxguma mea 
cunaxü̱xgux i chorü ngúchaü̃ rü 
cuyanguxẽẽ̱xgu i chorü mugü, yema 
cunatü ga Dawí naxüxü̃rüxü̃, rü chama 
rü tá chanama̱xẽxẽ i curü maxü̃ 
—nhanagürü. 15 Rü yexguma 
naba̱i̱xãchigu ga Charumáu, rü nüxü̃ 
nicua̱xãchi ga nanegü nax yixĩxü̃ ga 
yema. Rü yexguma Yerucharéü̃wa 
nanguxgu, rü Tupanapatawa naxũ rü 
yema baú ga Cori ya Tupanaarü 
mugüchixü̃pe̱xewa nangu. Rü naxü̃na 
nadai rü ínanagu rü yemaacü Tupanaxü̃ 
namaxã nicua̱xüxü̃. Rü yemawena rü 
taxü̃ma ga õna naxü naxca̱x ga guxü̃ma 
ga norü ngü̃xẽẽruü̃gü. 
 
Charumáu nanamexẽxẽ ga taxre ga 
ngexü̃arü guxchaxü̃ 
16-17 Rü wüxicana rü taxre ga nge ga 
ingeãxẽmarecü rü Charumáuxü̃tawa ixĩ. 
Rü yexguma nape̱xewa nayexmagügu, 
rü wüxi ga yema nge rü ngĩgürügü: 
—Pa Ãẽ̱xgacüx, chama rü nhaa nai i nge 
rü wüxi ya ĩpatawatama tangexmagü. 
Rü yexguma yéma tayexmagüyane, rü 
chaxíraxacü. 18 Rü tamaepü̱x ga 
ngunexü̃guwena ga nax chaxíraxacüxü̃, 
rü ngĩma i nhaa nai i nge rü ixíraxacü. 
Rü toxicatama yéma tayexmagü, rü 
nataxuma ga to ga duü̃xü̃gü ga guma 
ĩpatawa. Rü toxicatama tixĩgü. 19 Notürü 
wüxi ga chütaxü̃gu rü tayu ga guxema 
ngĩxacü i nhaa nge yerü tümaétü ica. 
20 Rü yexguma ga ngĩma rü bexma 
ngãxü̃cü íirüda. Rü yexguma chama 
íchapeyane rü bexma chauechita tüxü̃ 
1 REIS 3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
254 
iyaxu ga guxema chauxacüxe rü 
ngĩgüxü̃tagu tüxü̃ iyacaxẽxẽ. Rü guxema 
ngĩxacüxe ga yuxe rü chauxü̃tagu tüxü̃ 
iyacaxẽxẽ. 21 Rü yexguma pa̱xmama 
ícharüdaxgu nax tüxü̃ chama̱i̱xü̃ca̱x ga 
guxema chauxacüxe, rü tüxü̃ chadau ga 
nax tayuxü̃. Notürü ga mea nax 
yangóonexü̃, rü mea tüxü̃ chadau rü 
nüxü̃ chicua̱xãchi nax guxema buxe rü 
tama chauxacüxe nax tixĩxü̃ 
—ngĩgürügü. 22 Rü ngĩma ga yema nai 
ga nge rü ngĩgürügü: —Tama nixĩ. Rü 
chauxacüxe tixĩ ya yíxema maxü̃́xẽ rü 
yíxema yuxe rü cuxacü tixĩ 
—ngĩgürügü. Notürü ga ngĩma ga yema 
nge ga ngĩxíra idexacü rü 
ngĩgürügüama: —Tama nixĩ. Rü 
cuxacüe tixĩ ya yíxema yúxe rü 
chauxacüe tixĩ ya yíxema maxü̃́xẽ 
—ngĩgürügüama. Rü yemaacü 
ngĩgümaxã yéma iyaporagatanücüxü 
ãẽ̱xgacüpe̱xewa. 23 Rü yexguma ga nüma 
ga ãẽ̱xgacü rü meama nagu narüxĩnü rü 
nügüãẽwa nhanagürü: “Nhaa nge rü 
ngĩgürügü: ‘Ngĩxacüxe tixĩ ya yíxema 
maxü̃́xẽ rü yíxema yuxe rü ngẽma nai i 
ngexacü tixĩ’, ngĩgürügü. Notürü ngẽma 
nai i nge rü tõõcü nüxü̃ iyaxu”, 
nhanagürü ga nügüãxẽwa. 24-25 Rü 
nhu̱xũchi ga nüma ga ãẽ̱xgacü rü 
nhanagürü: —¡Nua penange i wüxi i 
tara! —nhanagürü. Rü yexguma 
ãẽ̱xgacüxü̃tawa nangegüã̱xgu ga tara, rü 
nanamu rü nhanagürü: —¡Ẽcü ngãxü̃gu 
tüxü̃ perüdate ya daxe buxe rü 
wüxichipanü ngĩxna pexãchigü i ngẽma 
nge! —nhanagürü. 26 Notürü ga yema 
nge ga tümaé ixĩcü ga guxema buxe 
yamaxü̃́xẽ rü poraãcü ingechaü̃xü̃chi 
tümaca̱x ga guxema ngĩxacüxe, rü 
ãẽ̱xgacüxü̃ ica̱a̱xü̃ rü ngĩgürügü: —Pa 
Chorü Ãẽ̱xgacüx ¡tauxü̃́ i tüxü̃ quimáxü̃ 
ya yíxema buxe! Rü narümemae nixĩ i 
ngĩxna tüxü̃ cumu i ngẽma nai i nge 
—ngĩgürügü. Notürü ga yema nai ga 
nge rü ngĩgürügüama: —Marü name i 
cunadate i ngẽma buxü̃ nax taxuearüma 
nax yixĩxü̃ca̱x —ngĩgürügü. 27 Rü 
yexguma nüma ga ãẽ̱xgacü rü 
nhanagürü: —¡Ngĩxna tüxü̃ pemu i 
ngẽma tama naxwa̱xecü nax tüxü̃ 
rüdatexü̃ ya yíxema buxe, erü ngẽma 
iyixĩ i aixcuma tümaé ixĩcü! 
—nhanagürü. 28 Rü guxü̃ma ga 
Iraéuanecüã̱xgü rü nüxü̃ nacuáchigagü 
ga yema ãẽ̱xgacü üxü̃ ga nhuxãcü 
nanamexẽẽãxü̃ ga yema taxüchixü̃ ga 
guxchaxü̃. Rü yemaca̱x nüxü̃ 
nangechaü̃gü yerü nüxü̃ nacuáchigagü 
ga nhuxãcü Tupana cua̱x nüxna ãxü̃ nax 
namexẽẽãxü̃ca̱x ga guxchaxü̃gü. 
 
Charumáu rü Iraéuanecüã̱xgümaxã 
inacua̱x 
 
4
  
1 Rü nüma ga Charumáu rü guxü̃ma 
ga Iraéuanecüã̱xgüarü ãẽ̱xgacü 
nixĩ. 
…… 
20 Rü Yudáanewa rü Iraéuanewa rü 
namuxũchima ga norü duü̃xü̃gü nhama 
naxnecüte̱xe i taxtüpechinüwa 
ngẽxmacürüxü̃. Rü yema taxre ga 
naanegüwa rü taguma nataxu ga õna rü 
axexü̃, rü ga duü̃xü̃gü rü nataãxẽgü. 
21 Rü yema naane ga Charumáu namaxã 
icuáxü̃, rü léstewaama rü taxtü ga 
Eufrátewa inaxügü nhu̱xmata 
Firitéutanüxü̃güarü üyeanewa rü 
Eyítuanearü üyeanewa nangu ga 
oéstewaama. Rü guxü̃ma ga yema togü 
1 REIS 3 
,  
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
255 
ga duü̃xü̃gü ga tama Iraéuanecüã̱xgü 
ixĩgüxü̃ ga Charumáuarü naanewaama 
ixügüetanüxü̃ rü nanaxütanügü ga yema 
diẽru ga ãẽ̱xgacüna üxü̃, rü 
Charumáume̱xẽwa nayexmagü ga 
yexguma namaxyane. 
…… 
25 Rü yexguma Charumáu maxyane rü 
ga Yudáanecüã̱xgü rü yema togü ga 
Iraéuanecüã̱xgü rü nügü nangechaü̃gü 
rü taãxẽãcü nügümaxã ínamaxẽ. Rü 
nórchiwaama rü ĩane ga Dáü̃wa inaxügü 
nhu̱xmata ĩane ga Bechébawa nangu ga 
súwaama rü wüxichigü nüxü̃́ nayexma 
ga napata rü naane. 
…… 
29 Tupana rü taxü̃ma ga cua̱x rü mexü̃ 
ga ĩnü Charumáuna naxã. Rü yemaacü 
nüxü̃ nacua̱xüchi. Rü norü cua̱x rü 
nhama naxnecüte̱xe ya márpechinüwa 
ngẽxmacürüxü̃ namuxũchi. 30 Rü 
yemaacü ga Charumáuarü cua̱x rü 
Eyítuanecüã̱xgüarü cua̱xü̃ nangupetü, rü 
yema duü̃xü̃gü ga léstewaama 
yexmagüxü̃arü yexera nixĩ ga norü cua̱x. 
31 Rü guxü̃ma ga togü ga yatüarü yexera 
nüxü̃ nacua̱x. Rü Etáü̃ ga Chérataxaarü 
yexera nüxü̃ nacua̱x, rü Emáü̃, rü Cacú, 
rü Dára, rü Maú nanegüarü yexera nüxü̃ 
nacua̱x. Rü yema nachiga rü guxü̃ma ga 
yema nachixü̃anegü ga nacüwawa 
yexmagüxü̃wa nangu. 32 Rü 3,000 ga 
ucu̱xẽgüxü̃ nixu, rü nanaxümatü ga 
1,005 ga wiyaegü. 33 Rü naigüchiga 
nidexa rü nanetüchiga. Rü guma 
ocayiwa ga taxüne ga Líbanuarü 
naixnecüwa yexmanechiga nidexa rü 
nhu̱xmata yema natüane ga íxraxü̃ ga 
ĩxtapü̱xwa rüxügüxü̃chiga nidexa. Rü 
nhu̱xũchi nachiga nidexa ga naexü̃gü, 
rü werigü, rü naexü̃gü i naxtanecamaxã 
itúgüxü̃ rü choxnigü. 34 Rü muxü̃ma ga 
to ga nachixü̃anecüã̱xarü ãẽ̱xgacügü rü 
Charumáuxü̃tawa nanamu ga norü 
ngü̃xẽẽruü̃gü nax naxü̃tawa 
yayauxgüaxü̃ca̱x ga norü ucu̱xẽgü rü 
cua̱x. 
 
Charumáu rü ĩane ga Tíruarü 
ãẽ̱xgacü ga Iráü̃maxã inaxüga 
 
5
  
1 Rü yexguma Iráü̃ ga Tíruarü 
ãẽ̱xgacü nüxü̃ cua̱xgux ga 
Charumáu rü nanatü ga Dawíchicüxü 
ãẽ̱xgacü nax yixĩxü̃, rü norü 
ngü̃xẽẽruü̃gü yéma Charumáuxü̃tawa 
namugü, yerü ga Iráü̃ rü guxü̃guma 
Dawíxü̃ nangechaü̃. 2 Rü yexguma ga 
Charumáu rü nanangãxü̃ga rü Iráü̃ca̱x 
yéma namuga rü nhanagürü: 3 “Cuma 
nüxü̃ cucua̱x ga gumá chaunatü ga 
Dawí nax taxucürüwama naxüãxü̃ ga 
guma Cori ya Tupanapata nagagu ga 
yema dai ga nagu tamaxü̃xü̃, nhu̱xmata 
Cori ya Tupana tümame̱xẽwa 
nayexmagüxẽẽ̱x ga yema tümaarü 
uanügü. 4 Notürü i nhu̱xmax i nüma ya 
Cori ya Tupana rü taãxẽ toxna naxã i 
guxü̃wama i tochixü̃anewa rü nataxuma 
i torü uanügü rü nataxuma i chixexü̃ i 
toxca̱x ínguxü̃. 5 Rü ngẽmaca̱x nagu 
charüxĩnü nax chorü Tupanaca̱x 
chanaxüxü̃ ya wüxi ya napata yema 
chaunatümaxã inaxunetaxü̃rüxü̃ nax 
chama tá yixĩxü̃ i naxca̱x chanaxüxü̃. 
Yerü Tupana rü nhanagürü tüxü̃ ga 
chaunatü: ‘Rü yimá cune ya cuchicüxü 
cuchicawa charütoxẽẽcü, rü yimá tá 
nixĩ ya naxücü ya chapata’, nhanagürü 
tüxü̃. 6 Rü ngẽmaca̱x, Pa Ãẽ̱xgacüx, Pa 
Iráü̃x, rü cuxna chaca i nhu̱xmax nax 
1 REIS 4 
,  
5 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
256 
nhaa i puracüwa choxü̃ 
curüngü̃xẽẽxü̃ca̱x. ¡Rü namu i curü 
duü̃xü̃gü nax Líbanuarü naixnecüwa 
ocayiwa choxü̃́ ne nadexü̃ca̱x! Rü 
chamax rü tá chorü duü̃xü̃gü ngẽ́ma 
chamugü nax curü duü̃xü̃güxü̃ 
nangü̃xẽẽgüxü̃ca̱x. Rü chamax rü tá 
cuxü̃́ chanaxütanü i ngẽma naxca̱x 
ícuca̱xaxü̃e̱xpü̱x naxca̱x i curü 
duü̃xü̃güarü puracü. Erü cuma nüxü̃ 
cucua̱x rü taxúema ya Iraéuanecüã̱xgü 
nüxü̃ tacua̱x nax mürapewa tayaxuxü̃ i 
ngẽma curü duü̃xü̃gü i 
Chidóü̃cüã̱xgürüxü̃”, nhanagürü. 7 Rü 
nüma ga Iráü̃ rü nataãxẽxü̃chi namaxã 
ga yema dexa ga Charumáu yéma muxü̃, 
rü nhanagürü: —Tupanaxü̃ chicua̱xüxü̃, 
erü Dawína nanamu ga wüxi ya nane ya 
nüxü̃ cuácü nax ãẽ̱xgacü nax yixĩxü̃ca̱x i 
Iraéuanewa —nhanagürü. 8 Rü nhu̱xũchi 
nüma ga Iráü̃ rü Charumáuca̱x yéma 
namuga rü nhanagürü: “Marü 
chanayaxu i ngẽma ore i nua cha̱u̱xca̱x 
cumuxü̃, rü tá chanaxü i ngẽma naxca̱x 
ícuca̱xaxü̃. Rü cuxna tá chanana i 
ngẽma mürapewa i ocayiwanaxca̱x rü 
pĩ́ũnaxca̱x”, nhanagürü. 
…… 
13 Rü yexguma ga Charumáu rü 
30,000 ga puracütanüxü̃ nade ga 
guxü̃ma ga Iraéuanecüã̱xgütanüwa. 
14 Rü ga guxema rü Líbanuarü 
naixnecüwa tüxü̃ napuracüexẽxẽ. Rü 
wüxi ga tauemacügu rü 10,000 yéma 
tüxü̃ namugü rü nai ga tauemacü rü 
toguxe ga 10,000 yéma tüxü̃ namugü. 
Rü yemaacü nanapuracüexẽxẽ ga 
guxü̃ma ga yema tamaepü̱xtücumü. Rü 
wüxichigü ga yatü rü wüxi ga tauemacü 
naixnecüwa nayexma rü taxre ga 
tauemacü napatawa nayexma. Rü 
Aduniráũ nixĩ ga tümamaxã icuáxü̃ ga 
yema puracüwa. 15 Rü nüma ga 
Charumáu rü nüxü̃́ nayexma ta ga 
70,000 ga yatügü ga nugütaeruxü̃ rü 
80,000 ga yatügü ga nutaarü 
mexẽẽcüwawa puracüexü̃ ga 
ma̱xpǘneanewa. 16 Rü yemaétü nüxü̃́ 
nayexma ga 3,300 ga norü duü̃xü̃gü ga 
yema puracütanüxü̃maxã icua̱xgüxü̃. 
17 Rü yema nutaarü mexẽẽcüwaruü̃gü rü 
nutaarü ma̱xpǘnewa ne nayapoxochigü 
ga nutagü ga itacü rü itatanüxü̃chicü rü 
meama nayatogücüwagü nax guma 
Tupanapata naétü ütaxü̃xü̃ca̱x. 
…… 
 
Charumáu nanaxü ga Tupanapata 
 
6
  
1 Rü yexguma 4 ga taunecü ãẽ̱xgacü 
yixĩxgu ga Iraéuanewa, rü nüma ga 
Charumáu inanaxügü ga nax naxüãxü̃ 
ga guma Tupanapata. Rü gumá 
taunecügu ga norü taxre ga tauemacü 
ga chíbegu ãégaxü̃ (márzo) nixĩ ga 
inaxügüãxü̃. Rü yexguma guma 
Tupanapata ixügügu, rü marü 480 ga 
taunecü ningu ga nax Eyítuanewa 
ínachoxü̃xü̃ ga Iraéutanüxü̃gü. 2 Rü 
nüma ga guma Tupanapata rü nüxü̃́ 
nayexma ga 27 métruarü ngãxü̃ ga norü 
ma̱x, rü 9 métru ga norü tachiã, rü 3 
métru rü 75 centímetru ga norü 
máchane. 3 Rü yema nachiã ga nüxíra 
nawa ixücuxü̃ ga guma Tupanapata rü 9 
métru nixĩ ga norü ma̱x. Rü 4 métruarü 
ngãxü̃ nixĩ ga norü tachiã. 4 Rü guma 
Tupanapataarü ĩã̱xgügü ga norü 
ngóonemachiãruxü̃ rü 
férumena̱xãgünaxca̱x nixĩgü. 
…… 
1 REIS 5 
,  
6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
257 
7 Rü gumá nutagü ga guma Tupanapata 
namaxã naxügücü rü marü ímemarecü 
nixĩ. Rü yemaca̱x ga yexguma naxügüãgu 
ga guma ĩ rü taxuxü̃ma ga martíyuga, 
rüe̱xna yuemaga, rüe̱xna to ga ta̱xacü 
namaxã ixüxü̃ga taxĩnü ga yema 
ínaxügüãxü̃wa ga guma ĩ. 
…… 
11 Rü yexguma ga nüma ga Cori ya 
Tupana rü Charumáumaxã nüxü̃ nixu rü 
nhanagürü: 12-13 —Yima chapata ya 
cuxüxü̃nechigaxü̃ cumaxã chixu, rü 
ngẽxguma chi chorü mugü nüxü̃ 
ixuxü̃ãcüma cumaxü̃gu rü chi nagu 
quixũxgu i ngẽma chorü mugü, rü 
chama rü tá chayanguxẽxẽ ga yema 
uneta ga cunatü ga Dawímaxã nüxü̃ 
chixuxü̃ ga cuchiga rü petanüwa tá 
chamaxü̃ rü tagutáma pexna chixũgachi 
i pema i Iraéuanecüã̱xgü i chorü 
duü̃xü̃gü nax pexĩgüxü̃ —nhanagürü. 
14 Rü nüma ga Charumáu rü marü nüxü̃́ 
ningu ga nax naxüãxü̃ ga guma 
Tupanapata. 15 Rü norü aixepetapü̱xwa 
ga guma ĩpata rü mürapewa ga 
ocayiwanaxca̱xmaxã nanaxüxtapü̱x. Rü 
dauxü̃wa inanaxügü rü nhu̱xmata 
nhaxtüwa nangu nax mürapewamaxã 
nanaxüxtapü̱xgüaxü̃. Rü pĩ́ũnaxca̱x ga 
mürapewamaxã nanaxüxmachixü̃. 
…… 
22 Rü yemaacü ga guma Tupanapata 
rü guxü̃chiãwama úirumaxã 
nanapexmachiãgü. Rü yexgumarüxü̃ ta 
ga yema pumáraarü guchicaxü̃ ga 
nachica ga üünexü̃pe̱xegu ütaü̃xü̃ rü 
úirumaxã nanapexenegü. 
…… 
38 Rü guma Tupanapata rü guxü̃ma ga 
norü yemaxü̃gümaxã ningu ga yexguma 
Charumáu 11 ga taunecü marü ãẽ̱xgacü 
yixĩxgu. Rü gumá taunecüarü 8 ga 
tauemacü ga búlgu (nowẽ́bru) nixĩ ga 
yanguxü̃. Rü yemaacü 7 ga taunecügu 
nixĩ ga yanguxẽẽgüãxü̃ ga guma 
Tupanapata. 
…… 
 
Tupaucawa nanangegü ga yema 
baú ga Tupanaarü mugü nawa 
yexmaxü̃ 
 
8
  
1 Rü yexguma ga Charumáu rü 
Yerucharéü̃wa naxca̱x nangema ga 
guxü̃ma ga yema norü ngü̃xẽẽruü̃gü ga 
ãẽ̱xgacügü rü guxü̃ma ga yema 
ãẽ̱xgacügü ga wüxichigü ga 
Iraéuanecüã̱xtücumümaxã icua̱xgüxü̃. 
Rü nanangutaque̱xexẽxẽ nax Chiã́ũ ga 
Dawíarü ĩanewa yayauxgüãxü̃ca̱x ga 
yema baú ga Cori ya Tupanaarü mugü 
nawa yexmaxü̃ nax Tupanapatawa 
nangegüãxü̃ca̱x. 2 Rü gumá taunecüarü 7 
ga tauemacü ga Etanígu (utúbru) nixĩ ga 
Charumáu nangutaque̱xexẽẽxü̃ ga yema 
Iraéuanecüã̱xgü nax yaxãxü̃chigüaxü̃ca̱x 
ga guma Tupanapata. Notürü meama 
nagu nangu ga yema norü peta ga 
wüxichigü ga taunecügu norü düxenügü 
nagu naxüchigagüxü̃. 3-4 Rü yéma 
nangugü ga guxü̃ma ga 
Iraéuanecüã̱xgüarü ãẽ̱xgacügü. Rü yema 
chacherdótegü rü nanayauxgü ga yema 
baú ga Tupanaarü mugü nawa 
yexmaxü̃. Rü guma ĩpata ga Moiché 
üxüne ga nawa Tupana namaxã idexane 
rü nayangegü namaxã ga guxü̃ma ga 
yemaxü̃gü ga üünexü̃ ga yéma 
yexmagüxü̃. Rü yemagü rü 
chacherdótegü rü Lewítanüxü̃ nixĩ ga 
yanaxü̃. 5 Rü nüma ga ãẽ̱xgacü ga 
1 REIS 6 
,   
8 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
258 
Charumáu rü guxü̃ma ga yema 
Iraéuanecüã̱xgü ga yexma 
ngutaque̱xegüxü̃ rü yema baúpe̱xewa rü 
Tupanaca̱x nayagu ga muxũchixü̃ma ga 
carnérugü rü wocagü. Rü 
taxucürüwama texé ixugüxü̃ ga norü 
mu. 6 Rü yemawena ga yema 
chacherdótegü rü tupaucaarü aixepewa 
nanangegü ga yema baú ga yema 
tupaucachiã ga üünexü̃wa. 
…… 
10 Rü yexguma ínachoxü̱̃xgu ga 
chacherdótegü ga yema nachica ga 
üünexü̃wa, rü caixanexü̃maxã nanapá 
ga guma Cori ya Tupanapata. 11 Rü 
nagagu ga yema caixanexü̃ rü nüma ga 
yema chacherdótegü rü taxuacüma 
yexma narücho nax Tupanaxü̃ 
yacua̱xüü̃güxü̃ca̱x, yerü Cori ya 
Tupanaarü üünemaxã nanapá ga guma 
Tupanapata. 
…… 
22 Rü yemawena ga Charumáu rü 
nape̱xegu nachi ga yema guchicaxü̃ ga 
ngextá Cori ya Tupanaca̱x ãmaregü 
íguxü̃wa. Rü guxü̃ma ga yema 
Iraéuanecüã̱xgüpe̱xewa naxunagüme̱xẽ. 
23 Rü nhanagürü: —Pa Corix, ya 
Iraéutanüxü̃güarü Tupanax, rü woo 
dauxü̃guxü̃ i naanewa rü woo nhama i 
naanewa rü nataxuma ya Tupana ya 
cuxrüxü̃ ixĩcü. Erü cumax rü 
cuyanguxẽxẽ i curü uneta rü tüxü̃ 
cungechaü̃ ya guxãma ya yíxema 
aixcuma cuga ĩnüxẽ. 
…… 
27 ¿Notürü i cumax, rü nhuxũcürüwa i 
wüxi i íxraxü̃ i nachicawatama 
cumaxü̃xü̃ i nhama i naanewa? Rü 
ngẽxguma chi dauxü̃guxü̃ i naane rü 
tama yanguxgu nax nawa cungexmaxü̃ 
¿rü nhuxãcü tá yanguxü̃ ya daa tupauca 
ya íxrane ya cuxca̱x chaxüxü̃ne? 
28 Notürü Pa Corix, Pa Chorü Tupanax, 
rü chanaxwa̱xe i choxü̃́ nüxü̃ cuxĩnü i 
chorü yumüxẽ. ¡Rü naxü i ngẽma 
nhu̱xmax cuxü̃ naxca̱x chaca̱xaxü̃xü̃! 
…… 
33-34 Rü ngẽxgumachi curü duü̃xü̃gü 
chixexü̃ üegu rü ngẽmagagu norü 
uanügü nüxü̃ rüporamaegu, rü to i 
nachixü̃anewa nagagüãgu, rü 
chanaxwa̱xe nax dauxü̃guxü̃ i naanewa 
icurüxĩnüxü̃ rü nüxü̃́ nüxü̃ 
icurüngümaxü̃ i norü chixexü̃gü, rü 
nhaa torü naane ga torü o̱xigüna 
cuxãxü̃ca̱x cunawoeguxẽẽxü̃ ega 
aixcuma cuga naxĩnüegu rü daa 
cupatawa naxca̱x ínacagügu i curü 
ngü̃xẽẽ. 35-36 Rü ngẽxguma yapagüanegu 
rü taguma napuxgu nagagu i ngẽma 
chixexü̃ i curü duü̃xü̃gü i 
Iraéuanecüã̱xgü cupe̱xewa ügüxü̃, 
notürü i nümagü rü ngẽxguma cuxca̱x 
nawoegugu rü daa cupatawa 
yayumüxẽgügu, rü cuxü̃ yacua̱xüü̃gügu, 
rü nüxü̃ naxoegu i norü chixexü̃gü i 
naxca̱x cupoxcuexü̃, rü chanaxwa̱xe i 
dauxü̃guxü̃ i naanewa nüxü̃ cuxĩnü rü 
nüxü̃́ nüxü̃ curüngüma i norü chixexü̃gü 
rü cunangúexẽxẽ nax mexü̃ i nacümagu 
naxĩxü̃ca̱x rü cunamu ya yimá pucü 
nawa i nhaa naane i torü o̱xigüna 
cuxãxü̃. 37 Rü ngẽxguma nhaa 
nachixü̃anewa nangemagu i taiya, 
rüe̱xna ínanguxgu i nanetüarü 
da̱xaweane, rüe̱xna naianexü̃maxã 
nayuegu i nanetügü, rüe̱xna ínangugügu 
i munügü, rüe̱xna õxmigü, rüe̱xna 
naweanegü, rü ngẽxguma torü uanügü 
1 REIS 8 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
259 
nüxü̃ íchomaeguãchigu i torü ĩanegü 
nax toxü̃ nadaixü̃ca̱x, rüe̱xna ta̱xacürü 
to i guxchaxü̃, rüe̱xna da̱xaweanegü 
toxca̱x ínguxgu, 38-39 notürü ngẽxguma 
curü duü̃xü̃gü nüxü̃ naxoegu i norü 
chixexü̃gü rü daa tupaucawa 
yayumüxẽgügu, rü chanaxwa̱xe i 
dauxü̃guxü̃ i naanewa icurüxĩnü rü 
nüxü̃́ nüxü̃ curüngüma i norü chixexü̃gü 
rü nüxü̃ cungãxü̃ga i guxü̃ma i ngẽma 
duü̃xü̃gü i aixcuma cumaxã nüxü̃ ixuxü̃ 
i norü chixexü̃. Erü cuxicatama nixĩ i 
nüxü̃ cucuáxü̃ i wüxichigüarü maxü̃. 
40 Rü ngẽmaãcü i curü duü̃xü̃gü rü nhaa 
naane ga torü o̱xigüna cuxãxü̃wa 
namaxẽyane, rü tá cuxü̃ nicua̱xüxü̃gü. 
41-42 Rü ngẽma duü̃xü̃gü i togü i 
nachixü̃anecüã̱x rü tá nüxü̃ naxĩnüe i 
cuchiga rü tá nüxü̃ nacua̱xgü nax 
nhuxãcü poraãcü toxü̃ curüngü̃xẽẽxü̃. 
43 Rü ngẽxguma tá yáxü̃wa cuxca̱x ne 
naxĩxgu nax nua daa tupaucawa 
yayumüxẽgüxü̃ca̱x ¡rü dauxü̃guxü̃ i 
naanewa irüxĩnü rü nüxü̃ nangãxü̃ i 
norü yumüxẽ! Rü ngẽmaãcü guxü̃táma i 
nhama i naanecüã̱x i nachixü̃anegü tá 
cuxü̃ nacua̱xgü rü tá cuga naxĩnüe 
ngẽma curü duü̃xü̃gü i 
Iraéuanecüã̱xgürüxü̃. Rü nümagü i 
yáxü̃wa ne ĩxü̃ rü tá nüxü̃ nacua̱xgü nax 
nua daa tupauca ya cuxca̱x 
chaxüxü̃newa nixĩ i cumaxã yadexagüxü̃ 
i duü̃xü̃gü. 44-45 Rü ngẽxguma toma 
itaxĩãchigu nax torü uanügümaxã togü 
tadaixü̃ca̱x i ngextá cuma toxü̃ 
ícumugüxü̃wa, rü ngẽxguma daa ĩane ya 
cuma nüxü̃ cuxunetane rü daa tupauca 
ya cuxca̱x chaxüxü̃neguama 
tarüdaunüãcüma tayumüxẽgu ¡rü 
dauxü̃guxü̃ i naanewa irüxĩnü i torü 
yumüxẽ rü toxü̃ ínapoxü̃ i torü 
uanügüme̱xẽwa! 46 Rü ngẽxguma curü 
duü̃xü̃gü guxü̃ i duü̃xü̃gürüxü̃ cupe̱xewa 
chixexü̃ naxügügu rü ngẽmaca̱x namaxã 
cunuxgu, rü norü uanügüme̱xẽgu 
cunayi̱xẽẽgu nax ngẽmaãcü to i 
nachixü̃ane i yáxü̃guxü̃wa rüe̱xna 
ngaicamaguxü̃wa nagagüaxü̃ca̱x, 
47 notürü ngẽxgumachi ngẽma 
nachixü̃anewa nüxna yacua̱xãchigügu i 
norü chixexü̃ i cupe̱xewa naxügüxü̃ rü 
cuxca̱x nawoegu̱xgux rü cuxna 
nacagügu nax nüxü̃́ nüxü̃ 
curüngümaxü̃ca̱x i norü chixexü̃gü, 48 rü 
ngẽxguma ngẽma nachixü̃anewa 
aixcuma cuga naxĩnüegu rü nhaa naane 
ga torü o̱xigüna cuxãxü̃guama 
nadaunüãcüma nayumüxẽgügu, rü daa 
ĩane ya Yerucharéü̃ ga cuma nüxü̃ 
cuxunetanegu rü daa tupauca ya cuxca̱x 
chaxüxü̃neguama nadaunüãcüma 
nayumüxẽgügu, 49 ¡rü dauxü̃guxü̃ i 
naanewa rü nüxü̃́ nüxü̃ naxĩnü i norü 
yumüxẽgü i nawa cuxü̃ naca̱a̱xü̃güxü̃, rü 
ínapoxü̃ i norü uanügüme̱xẽwa! 50 ¡Rü 
curü duü̃xü̃güaxü̃́ nüxü̃ iyarüngüma i 
ngẽma nax tama cuga naxĩnüexü̃ rü 
ngẽma norü chixexü̃gü i cupe̱xewa 
naxügüxü̃! Rü ngẽma ãẽ̱xgacügü i to i 
nachixü̃anewa nagagüxü̃ i curü duü̃xü̃gü 
¡rü naxüchicüxü i norü ĩnü nax curü 
duü̃xü̃gü nüxü̃́ ngechaü̃tümüxü̃güxü̃ca̱x! 
—nhanagürü ga Charumáu ga norü 
yumüxẽwa. 
…… 
54-55 Rü yemaacü yema ãmarearü 
guchicaxü̃pe̱xegu nacaxã́pü̱xüãcüma rü 
naxunagüme̱xẽãcüma Tupanamaxã 
nidexa ga Charumáu, rü Tupanana 
naxca̱x naca ga norü ngü̃xẽẽ. Rü 
1 REIS 8 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
260 
yexguma nüxü̃ nachauxgu ga nax 
nayumüxẽ́xü̃, rü inachi rü guxü̃ma ga 
Iraéuanecüã̱xgümaxã mexü̃ naxuegu. Rü 
tagaãcü nhanagürü: 56 —Poraãcü 
tamaxã namecüma ya tórü Cori ya 
Tupana ya tüxü̃ ípoxü̃cü nüxna i tórü 
uanügü, yema inaxunetaxü̃rüxü̃. Yerü 
nüma rü aixcuma nayanguxẽxẽ ga 
guxü̃ma ga yema norü unetagü ga mexü̃ 
ga norü duü̃ ga Moichéwa nüxü̃ yaxuxü̃. 
57 Rü nhu̱xmax ya Cori ya Tupana rü 
nataxü̃tagu ga yexguma tórü 
o̱xigütanüwa nayexmagurüxü̃. Rü 
taxũtáma tüxna nixũgachi rü taxũtáma 
tüxü̃ ínawogü. 58 Rü tüxü̃ naporaexẽxẽ 
nax ngẽmaãcü naxca̱x idaugüxü̃ca̱x rü 
norü ngúchaü̃ ixügüxü̃ca̱x, rü nagu 
imaxẽxü̃ca̱x i guxü̃ma i norü mugü ga 
tórü o̱xigümaxã nüxü̃ yaxuxü̃ nax nagu 
imaxẽxü̃ca̱x. 59 Rü guxü̃ma i nhaa nüxna 
naxca̱x chaca̱xaxü̃ ya tórü Cori ya 
Tupana, rü chanaxwa̱xe i nüma rü 
chütacü rü ngunecü nagu narüxĩnü nax 
ngẽmaãcü choxü̃ nangü̃xẽẽxü̃ca̱x rü 
pexü̃ nangü̃xẽẽxü̃ca̱x i guxü̃wama. 60 Rü 
ngẽmaãcü chanaxwa̱xe i guxü̃ma i 
nachixü̃anegü i nhama i naanewa 
ngẽxmagüxü̃ nax nüxü̃ nacua̱xgüxü̃ca̱x 
nax aixcuma Tupana nax yixĩxü̃ ya tórü 
Cori, rü nataxuxü̃ma i to i naxrüxü̃ 
ixĩxü̃. 61 Rü ngẽmaca̱x i pemax rü name 
nixĩ i tórü Cori ya Tupanamaxã 
pixaixcumagü, rü name nixĩ i 
peyanguxẽxẽ rü naga pexĩnüe i guxü̃ma 
i norü mugü nhama i ngunexü̃gurüxü̃ 
—nhanagürü ga Charumáu. 
…… 
65 Rü yexguma yaxãxü̃chigüã̱xgu ga 
guma tupauca ga taxü̃ne rü 14 ga 
ngunexü̃ ningegü. Rü yexma 
nangutaque̱xegü ga muxũchixü̃ma ga 
duü̃xü̃gü ga guxü̃wama ga Iraéuanewa 
ne ĩxü̃. 66 Rü yemawena ga Charumáu rü 
guxü̃ma ga yema duü̃xü̃güxü̃ narümoxẽ 
nax nachiü̃ca̱x nawoeguxü̃ca̱x. Rü nüma 
ga duü̃xü̃gü rü taãxẽãcüma nawoegu 
yerü Tupana rü nüxü̃ nanawe̱x nax 
nhuxãcü poraãcü norü duü̃ ga 
Dawítanüxü̃xü̃ nangechaü̃xü̃, rü 
nhuxãcü poraãcü nüxü̃ nax nangü̃xẽẽxü̃ 
i guxü̃ma i norü duü̃xü̃gü i 
Iraéuanecüã̱xgü. Rü nüma ga yema 
duü̃xü̃gü rü norü ãẽ̱xgacümaxã mexü̃ 
naxuegugü. 
 
Tupana rü Charumáumaxã inaxüga 
 
9
  
1-2 Yexguma Charumáu marü 
yanguxẽẽgu ga Cori ya 
Tupanapata, rü guma ãẽ̱xgacüpata, rü 
guxü̃ma ga togü ga naxüxchaü̃xü̃, rü 
Cori ya Tupana rü wenaxarü 
Charumáuca̱x nango̱x yema Gabaóũwa 
naxca̱x nango̱xgurüxü̃. 3 Rü nhanagürü 
nüxü̃: —Nüxü̃ chaxĩnü i ngẽma curü 
yumüxẽ rü ngẽma choxü̃ nax 
cuca̱a̱xü̃xü̃. Rü marü chanaxüünexẽxẽ 
ya daa ngutaque̱xepataxü̃ ya cuxüxü̃ne 
nax guxü̃guma ngẽ́ma nax 
changexmaxü̃ca̱x. Rü guxü̃gutáma 
nüxna chadau rü namaxã chataãxẽ. 
4-5 Rü ngẽxguma cunatü ya Dawírüxü̃ 
mea chape̱xewa cumaxü̱̃xgu rü 
quixaixcumagu rü guxü̃gutáma naga 
cuxĩnügu i chorü mugü, rü chama rü 
guxü̃gutáma Iraéuanewa ãẽ̱xgacügüxü̃ 
chayaxĩgüxẽxẽ i cunegü rü cutaagü, 
yema cunatü ga Dawímaxã 
ichaxunetaxü̃rüxü̃ ga yexguma namaxã 
nüxü̃ chixuxgu nax tagutáma nataxuxü̃ i 
nataagü i Iraéuanecüã̱xgüarü ãẽ̱xgacü 
1 REIS 8 
,  
9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
261 
ixĩxü̃. 6-7 Notürü ngẽxgumachi pema rü 
pexacügü choxna pexĩgachigu, rü tama 
peyanguxẽẽgu i ngẽma chorü mugü i 
pexna chaxãxü̃, rü tupananetagüwe 
perüxĩxgu rü ngẽmaxü̃ pecua̱xüü̃gügu, 
rü chama rü tá pexü̃ íchawoxü̃ nawa i 
nhaa naane ga pexna chaxãxü̃. Rü tá 
nüxna chixũ ya yima ngutaque̱xepataxü̃ 
ya chaugüca̱x chaxüünexẽxẽ́ne. Rü 
ngẽxguma i guxü̃ma i togü i 
nachixü̃anecüã̱xgü rü tá pexü̃ 
nacugüeecha. 8 Rü daa 
ngutaque̱xepataxü̃ rü ngẽma natapü̱xgü 
tá nügüétü nayi, rü guxü̃ma i ngẽma 
ngẽ́ma üpetüxü̃, rü tá namaxã 
naba̱i̱xãchi rü nüxü̃ tá nacugüe rü tá 
ínaca: “¿Tü̱xcüü̃ ya Tupana rü 
ngẽmaãcü namaxã nanangupetüxẽxẽ i 
nhaa naane rü daa tupauca ya taxü̃ne?” 
nhanagürügü tá. 9 Notürü ngẽma 
ngãxü̃ga rü nhanagürü tá: “Rü ngẽma 
Iraéuanecüã̱xgü rü ngẽmaãcü nüxü̃ 
nangupetü erü nüxna nixĩgachi ya yimá 
norü Tupana ga norü o̱xigüxü̃ 
Eyítuanewa ínguxü̃xẽẽcü, rü 
tupananetagüwe narüxĩ rü nüxü̃ 
nicua̱xüxü̃gü. Rü ngẽmaca̱x ya Cori ya 
Tupana rü guxü̃ma i nhaa chixexü̃ 
naxca̱x ínanguxẽxẽ” —nhanagürügü tá. 
…… 
 
Charumáuxü̃tagu inaxũane ga 
Chabáanearü ãẽ̱xgacü 
 
10
  
1 Rü ngĩma ga Chabáanearü 
ãẽ̱xgacü rü yexguma nüxü̃ 
naxĩnügu ga nachiga ga Charumáu rü 
nhuxãcü Tupana mexü̃maxã rü 
cua̱xmaxã poraãcü nüxü̃ nax 
nangü̃xẽẽxü̃, rü yemaca̱x yéma ixũ nax 
guxchagüxü̃ ga oremaxã nüxna 
yaca̱xaxü̃ca̱x nax yemaacü nüxü̃ 
yaxüxü̃ca̱x. 2 Rü ngĩma rü meama 
nga̱xãẽcü Yerucharéü̃wa ingu namaxã 
ga muxü̃ma ga camérugü ga 
pumáragümaxã rü úirumaxã rü nutagü 
ga meruü̃gümaxã ixãxwetaxü̃. Rü 
yexguma Charumáuxü̃tawa nanguxgu 
rü guxü̃ma ga yema nagu 
naxĩnüxü̃ãcüma nüxna ica. 3 Rü nüma ga 
Charumáu rü meama ngĩxü̃ nangãxü̃ga 
ga guxü̃ma ga yema nüxna nax 
naca̱xaxü̃, rü nataxuma ga wüxi ga 
ngearü ngãxü̃ã́xü̃. 4-5 Rü yexguma ngĩma 
ga yema Chabáanearü ãẽ̱xgacü nüxü̃ 
ĩnügu ga Charumáuarü cua̱x rü nüxü̃ 
nada̱xgux ga guma ãẽ̱xgacüpata ga 
naxüxü̃ne rü yema mexechixü̃ ga õnagü 
ga norü mechagu inumaxü̃ rü norü 
ngü̃xẽẽruü̃güarü ucapugü rü norü 
puracütanüxü̃güchiru rü yema norü 
wíũarü baeruü̃gü rü yema muxũchixü̃ 
ga naxü̃nagü ga tupauca ga taxü̃negu 
Tupanaca̱x daixü̃ rü íguxü̃, rü ngĩma rü 
poraãcü namaxã iba̱i̱xãchiãxẽ. 6 Rü 
ãẽ̱xgacü ga Charumáuxü̃ ngĩgürügü: 
—Yema chauchixü̃anewa nüxü̃ 
chaxĩnüxü̃ ga cuchiga rü curü 
cuáxchiga, rü aixcuma nixĩ. 7 Rü 
nhu̱xmawaxi nixĩ ichayaxõxü̃ erü nua 
chaxũ, rü chauxetümaxã nüxü̃ chadau. 
Notürü yema nüxü̃ chaxĩnüxü̃ ga 
cuchiga, rü curü cuáxchiga ga chamaxã 
nüxü̃ yaxugüxü̃, rü tama ngãxü̃wa 
nangu. Erü ngẽma curü cua̱x, rü curü 
ngẽmaxü̃gü, rü yema nüxü̃ 
chaxĩnüxü̃arü yexeraxüchi nixĩ. 8 ¡Rü 
nhuxãcü eca̱x tataãẽgüxü̃ ya cuxma̱xgü, 
rü nataãxẽgüxü̃ i ngẽma curü 
puracütanüxü̃gü i guxü̃guma cuxü̃tawa 
ngẽxmagüxü̃ rü nüxü̃ ĩnüexü̃ nax 
1 REIS 9 
,  
10 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
262 
nhuxãcü cua̱x cuxü̃́ ngẽxmaxü̃ i 
ngẽxguma quidexa̱xgu! 9 Rü 
namecümaxü̃chi ya Cori ya curü Tupana 
ya cumaxã taãxẽcü rü cuxü̃ imucuchicü 
nax Iraéuanecüã̱xgüarü ãẽ̱xgacü 
quixĩxü̃ca̱x. Rü yemaacü cuxü̃ 
ningucuchixẽxẽ nax aixcuma meama 
ngẽma Iraéuanecüã̱xgümaxã 
icucuáxü̃ca̱x, erü guxü̃guma poraãcü 
pexü̃ nangechaü̃ —ngĩgürügü. 10 Rü 
yemawena ga ngĩma ga yema ãẽ̱xgacü 
rü nüxna inana ga 3,960 quíru naguxü̃ 
ga úiru, rü muxũchixü̃ma ga pumára rü 
nutagü ga meruü̃wa mecü. Rü ü̃paacü 
rü taguma Iraéuanewa nangu ga 
yexgumaepü̱x ga pumáragü ga yema 
Chabáanearü ãẽ̱xgacü Charumáuna 
naxü̃e̱xpü̱x. 
…… 
23 Rü nüma ga ãẽ̱xgacü ga Charumáu 
rü norü cua̱xwa rü norü yemaxü̃güwa rü 
nüxü̃ narüyexeramae ga guxü̃ma ga 
togü ga ãẽ̱xgacügü ga nhama ga 
naanewa yexmagüxü̃. 24 Rü guxü̃ma ga 
duü̃xü̃gü rü nüxü̃ nadaugüchaü̃ rü nüxü̃ 
naxĩnüechaü̃ ga yema cua̱x ga Tupana 
nüxna ãxü̃. 
…… 
 
Charumáu rü togü ga 
nachixü̃anegüarü tupananetaxü̃ 
nicua̱xüxü̃ 
 
11
  
1,2 Rü nüma ga Charumáu rü 
Eyítuanecüã̱xarü ãẽ̱xgacü ga 
Faraóũacümaxã naxãxma̱x. Rü 
yexgumarüxü̃ ta namaxã naxãxma̱x ga 
muxü̃ma ga ngexü̃gü ga togü ga 
nachixü̃anecüã̱x ixĩgüxü̃ ga 
Moábitanüxü̃, rü Amóũtanüxü̃ rü 
Edóü̃tanüxü̃, rü Chidóü̃cüã̱xgü, rü 
Etéutanüxü̃ ga Cori ya Tupana 
Iraéutanüxü̃güna chu̱xuxü̃ ga namaxã 
nax yaxãmaxü̃, yerü ngürüãchi ngẽma 
Iraéutanüxü̃gü rü tá ngẽma ngexü̃güarü 
tupananetagüwe narüxĩ. Notürü nüma 
ga Charumáu rü yema ngexü̃güxü̃ 
nangẽ̱xẽ, rü yemaca̱x namaxã 
naxãxma̱x. 3 Rü nüxü̃́ nayexma ga 700 
ga naxma̱xü̃chi, rü nai ga 300 ga nge ga 
ngĩmaxã namaxmarecü. Rü yema 
naxma̱xgügagu nixĩ ga Tupanana 
yaxũgachixü̃ ga Charumáu. 4 Rü 
yexguma marü yaxguã̱x yixĩgu ga 
Charumáu, rü yema naxma̱xgü rü 
nanatoõxẽgü nax yemaacü 
tupananetagüwe naxũxü̃ca̱x. Rü tama 
nanatü ga Dawírüxü̃ aixcuma Cori ya 
Tupanawe narüxũ. 5 Rü nüma ga 
Charumáu rü Chidóü̃cüã̱xgüarü 
tupananeta ga Atarúchixü̃ nicua̱xüxü̃. 
Rü yexgumarüxü̃ ta nüxü̃ nicua̱xüxü̃ ga 
Mícoü̃ ga Amóũtanüxü̃güarü tupananeta 
ga buxe naxca̱x tüxü̃ yagugüxü̃. 6 Rü 
yemaacü ga yema Charumáu üxü̃ rü 
Cori ya Tupanape̱xewa tama name. Rü 
tama nanatü ga Dawírüxü̃ aixcuma Cori 
ya Tupanaga naxĩnü. 7 Rü yemaca̱x ga 
Charumáu, rü guma ma̱xpǘne ga 
Yerucharéü̃arü léstewaama yexmanegu 
nanaxü ga wüxi ga ngutaque̱xepataxü̃ 
naxca̱x ga Camú ga Moábianecüã̱xgüarü 
tupananetachicüna̱xã ga buxe naxca̱x 
tüxü̃ yagugüxü̃. Rü yexgumarüxü̃ ta 
nanaxü naxca̱x ga Morúchi, ga 
Amóũtanüxü̃güarü 
tupananetachicüna̱xã ga buxe naxca̱x 
tüxü̃ yagugüxü̃ ta. 8 Rü yemaacü ta 
tümaca̱x nanaxü ga guxãma ga 
naxma̱xgü ga togü ga nachixü̃anecüã̱xgü 
ixĩgüxe nax pumára ítagute̱xegüxü̃ca̱x 
1 REIS 10 
,  
11 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
263 
rü naxü̃na nax tadaixü̃ca̱x naxca̱x ga 
tümaarü tupananetagü. 9-10 Rü nüma ga 
Cori ya Iraéuanecüã̱xgüarü Tupana rü 
Charumáumaxã nanu yerü nüxna 
nixũgachi, woo taxree̱xpü̱xcüna naxca̱x 
nax nangóxü̃, rü namaxã nüxü̃ yaxuxü̃ 
nax tama togü ga duü̃xü̃güarü 
tupananetachicüna̱xãgüxü̃ 
yacua̱xüüxü̃ca̱x. Notürü ga nüma ga 
Charumáu rü tama Cori ya Tupanaga 
naxĩnü. 11 Rü yemaca̱x ga Cori ya 
Tupana rü Charumáuxü̃ nhanagürü: 
—Nhu̱xma nax ngẽmaãcü tama chauga 
cuxĩnüxü̃ rü tama cuyanguxẽẽxü̃ i 
ngẽma yigümaxã ixunetaxü̃, rü 
ngẽmaca̱x marü tauxü̃táma cunegüwa 
nangu nax nüxí guxü̃ma i 
Iraéuanecüã̱xgüarü ãẽ̱xgacügü 
yixĩgüxü̃ca̱x. Rü wüxi i curü 
ngü̃xẽẽruü̃na tá chanaxã i nhaa 
Iraéuane. 12 Notürü ngẽma cunatü ga 
Dawígu nax charüxĩnüxü̃gagu, taxũtáma 
nhu̱xmax cumaxyane cuxna chanayaxu i 
nhaa Iraéuane. Notürü cunena tá nixĩ 
ichanayaxuxü̃. 13 Notürü taxũtáma guxü̃ 
i nhaa naane nüxna chayaxu. Rü wüxi i 
Iraéuanecüã̱xtücumümaxã tá 
ichanacua̱xẽxẽ i cune, erü cunatü ga 
Dawígu rü yima ĩane ya Yerucharéü̃ ya 
chama chayaxunegu charüxĩnü 
—nhanagürü ga Cori ya Tupana. 
…… 
 
Nayu ga Charumáu 
42 Rü nüma ga Charumáu rü 40 ga 
taunecügü nixĩ ga Iraéuanecüã̱xgümaxã 
inacuáxü̃ ga Yerucharéü̃wa. 43 Rü 
yexguma nayu̱xgu rü ĩane ga 
Yerucharéü̃arü üye ga nanatü ga 
Dawígu ãégaxü̃gu nanata̱xgü. Rü 
yemawena rü nane ga Robuáũ 
nachicüxü ãẽ̱xgacü nixĩ. 
 
Nügü nitoye ga Iraéutanüxü̃gü 
 
12
  
1 Rü nüma ga Charumáu nane 
ga Robuáũ rü ĩane ga 
Chiquéü̃wa naxũ yerü guxü̃ma ga 
Iraéuanecüã̱xgü yéma naxĩ nax yéma 
ãẽ̱xgacüxü̃ yangucuchixẽẽgüaxü̃ca̱x. 
2 Notürü ga Nebáchi nane ga Yerubuã́ũ 
ga ü̃paacü Charumáucha̱xwa 
Eyítuanewa nhacü, rü yéma nüxü̃ 
nacuáchiga nax ãẽ̱xgacüxü̃ 
yangucuchixü̃ ga Robuáũ. 3 Rü 
Yerubuã́ũca̱x nangemagü ga namücügü. 
Rü nüma rü Iraéuaneca̱x natáegu rü 
guxü̃ma ga Iraéuanecüã̱xgümaxã 
ãẽ̱xgacü ga Robuáũxü̃tawa naxĩ nax 
namaxã yadexagüxü̃ca̱x. Rü 
nhanagürügü nüxü̃: 4 —Gumá cunatü ga 
Charumáu rü poraãcü taxü̃ ga diẽru 
toxü̃tawa nayaxu. Rü nhu̱xmax i cuma 
rü tama tanaxwa̱xe i cunatürüxü̃ quixĩ. 
Rü tanaxwa̱xe i toxü̃́ ícunaxĩxẽẽxü̃ i 
ngẽma. Rü ngẽxguma tomaxã 
cumecümagu rü toxü̃́ ícunaxĩxẽẽgu rü 
mea tomaxã icucua̱xgux, rü tá cuga 
taxĩnüe rü cuxü̃́ tapuracüe 
—nhanagürügü. 5 Rü nüma ga Robuáũ 
nanangãxü̃ga rü nhanagürü: —¡Ípixĩ rü 
tamaepü̱x i ngunexü̃guwena nua pexĩ! 
—nhanagürü. Rü nüma ga duü̃xü̃gü rü 
nawoegu. 6 Rü yexgumayane ga nüma 
ga ãẽ̱xgacü ga Robuáũ rü naxca̱x 
nangema ga yema ucu̱xẽruü̃gü ga 
nanatü ga Charumáuaxü̃́ puracüexü̃ ga 
yexguma namaxü̱̃xgux. Rü nüxna naca 
rü nhanagürü: —¿Ta̱xacümaxã i choxü̃ 
pexucu̱xẽxü̃ i pemax, rü nhuxãcü tá 
chanangãxü̃gaxü̃ i nhaa duü̃xü̃gü? 
1 REIS 11 
,  
12 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
264 
—nhanagürü. 7 Rü nümagü rü 
nanangãxü̃gü rü nhanagürügü: 
—Ngẽxguma chi mea quixĩxgu namaxã i 
nhaa duü̃xü̃gü rü mexü̃ i dexamaxã 
cunangãxü̃gagu, rü nümagü rü 
guxü̃gutáma cuxme̱xwa nügü 
nangexmagüxẽxẽ —nhanagürügü. 
8 Notürü ga Robuáũ rü tama yema 
nanatüarü ucu̱xẽruü̃güaxü̃́ inaxĩnü. Rü 
naxca̱x nangema ga yema namücügü ga 
wüxigu namaxã yaexü̃ rü nüxü̃́ 
puracüexü̃, rü nüxna naca rü 
nhanagürü: 9 —¿Ta̱xacümaxã i choxü̃ 
pexucu̱xẽxü̃ i pemax? ¿Rü nhuxãcü tá 
chanangãxü̃gaxü̃ i nhaa duü̃xü̃gü i 
choxna cagüxü̃ nax namaxã 
íchanaxĩxẽẽxü̃ca̱x i ngẽma diẽru i 
natanüwa chayaxuxü̃ rü tama 
chaunatürüxü̃ poraãcü taxü̃ i diẽru 
natanüwa chayaxuxü̃ca̱x? —nhanagürü. 
10 Rü nümagü ga yema namücügü ga 
namaxã wüxigu yaexü̃ rü 
nanangãxü̃gagü rü nhanagürügü: 
—Ngẽma duü̃xü̃gü i cuxna cagüxü̃ nax 
tama cunatürüxü̃ taxü̃ i diẽru natanüwa 
cuyaxuxü̃ca̱x rü nhaãcü tá cunangãxü̃: 
“Gumá chaunatü rü poraãcü pexü̃ 
namu, notürü i chama rü tá norü yexera 
poraãcü pexü̃ chamu. 11 Rü aixcuma nixĩ 
ga chaunatü rü poraãcü taxü̃ ga diẽru 
petanüwa nayaxu notürü i chamax rü tá 
yexeraãcü taxü̃ i diẽru petanüwa 
chayaxu. Rü chaunatü rü goyexü̃maxã 
pexü̃ nicua̱i̱xgü, notürü i chama rü tá 
cua̱i̱xruxü̃ i férumaxã ãpe̱xexü̃maxã 
pexü̃ chicua̱i̱xgüxü̃” —nhanagürügü 
nüxü̃. 12 Rü yema ãẽ̱xgacü ga Robuáũ 
nüxü̃ ixuxü̃rüxü̃, rü tamaepü̱x ga 
ngunexü̃ ngupetüguwena rü wenaxarü 
Robuáũca̱x natáegu ga Yerubuã́ũ 
namaxã ga guxü̃ma ga duü̃xü̃gü. 
13 Notürü nüma ga ãẽ̱xgacü ga Robuáũ 
rü nanuãcüma nanangãxü̃, rü tama naga 
naxĩnü ga yema nanatüarü ucu̱xẽruü̃gü 
ga yaexü̃. 14 Rü duü̃xü̃gümaxã nüxü̃ nixu 
ga yema ore ga namücügü ga namaxã 
wüxigu yaexü̃ nüxü̃ ixugüxü̃, rü 
nhanagürü: —Aixcuma nixĩ ga chaunatü 
rü poraãcü taxü̃ ga diẽru petanüwa 
nayaxuxü̃ notürü i chama rü tá 
yexeraãcü taxü̃ i diẽru petanüwa 
chayaxu. Rü chaunatü rü goyexü̃maxã 
pexü̃ nicua̱i̱xgü, notürü i chama rü tá 
cua̱i̱xruxü̃ i férumaxã ãpe̱xexü̃maxã 
pexü̃ chicua̱i̱xgüxü̃ —nhanagürü. 15 Rü 
yemaacü ga nüma ga ãẽ̱xgacü rü tama 
yema duü̃xü̃güga naxĩnü yerü woetama 
Cori ya Tupana rü yemaacü nayaxĩxẽxẽ 
nax yanguxü̃ca̱x ga norü ore ga Nebáchi 
nane ga Yerubuã́ũmaxã nüxü̃ yaxuxü̃ 
naa̱xwa ga norü orearü uruxü̃ ga Aía ga 
Chírucüã̱x. 16-17 Rü yexguma yema 
duü̃xü̃gü nüxü̃ icua̱xãchitanügu nax 
nüma ga ãẽ̱xgacü tama nayauxãxü̃ ga 
yema naxca̱x ínacagüxü̃, rü inanaxügüe 
nax yaxáixchaxü̃ rü nhagüxü̃: 
—Taxuwama tüxü̃́ name i Dawí rü 
natanüxü̃gü. ¡Ngĩxã tachixü̃aneca̱x 
tawoegu! ¡Rü Robuáũ rü natanüxü̃güarü 
ãẽ̱xgacü yixĩ rü tama i tóxrü! 
—nhagüxü̃. Rü guxü̃ma nawoegu. Rü 
yema Yudátanüxü̃xica yéma nayaxügü 
rü Robuáũxü̃ nayauxgü ga ãẽ̱xgacü nax 
yixĩxü̃. 18 Rü nüma ga ãẽ̱xgacü ga 
Robuáũ rü nanamu ga norü ngü̃xẽẽruxü̃ 
ga Aduráũ ga norü puracümaxã icuácü. 
Rü namaxã nüxü̃ nixu nax norü 
puracüca̱x nangutaque̱xexẽẽãxü̃ca̱x ga 
yema Iraéuanecüã̱xgü ga tama naga 
ĩnüechaü̃xü̃. Notürü nüma ga yema 
1 REIS 12 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
265 
duü̃xü̃gü rü nanueama rü nutamaxã 
Aduráũxü̃ nima̱xgü. Rü yexguma 
yemaxü̃ nacua̱xgu ga ãẽ̱xgacü ga 
Robuáũ rü paxa naweü̃ ga cowaru 
itúchigünegu nixüe rü Yerucharéü̃wa 
nanha. 19 Rü yemaacü ga yema togü ga 
Iraéuanecüã̱xgü rü nanue Robuáũmaxã 
rü guxü̃ma ga Dawítanüxü̃maxã. Rü 
nhu̱xmax rü ta ngẽmaãcü nixĩ. 20 Rü 
guxü̃ma ga yema Iraéuanecüã̱xgü ga 
tama Robuáũga ĩnüechaü̃xü̃ rü nüxü̃ 
nacuáchigagü nax Eyítuanewa ne 
naxũxü̃ ga Yerubuã́ũ. Rü yemaca̱x ga 
yema duü̃xü̃gü rü Yerubuã́ũca̱x 
nangemagü nax namaxã 
nangutaque̱xexü̃ca̱x. Rü 
nayangucuchixẽẽgü nax 
Iraéuanecüã̱xarü ãẽ̱xgacü yixĩxü̃ca̱x. Rü 
guxü̃ma ga yema duü̃xü̃gü rü 
Yerubuã́ũwe narüxĩ. Rü 
Yudátanüxü̃xicatama nixĩ ga 
naxwa̱xegüxü̃ ga Dawítaxa ga 
Robuáũwe rüxĩxü̃. 
…… 
 
Yerubuã́ũ rü Iraéuanecüã̱xgüxü̃ 
namu nax 
tupananetachicüna̱xãgüxü̃ 
yacua̱xüü̃güxü̃ca̱x 
25 Rü nüma ga Yerubuã́ũ rü wenaxarü 
nanamexẽxẽ ga guma ĩane ga Chiquéü̃ 
ga Efraĩ́arü ma̱xpǘneanewa yexmane. 
Rü gumagu naxãchiü̃ ga nüma ga 
ãẽ̱xgacü ga Yerubuã́ũ. Rü guma Chiquéü̃ 
namexẽẽguwena rü nanamexẽxẽ ga 
guma ĩane ga Penué. 26 Notürü ga nüma 
ga Yerubuã́ũ rü nhaxü̃gu narüxĩnü: 
“Ngẽxguma taxũtáma chaxũãxẽgu, rü 
ngürüãchi ngẽma Dawítanüxü̃ rü tá 
choxü̃ ínata̱xüchigü nax 
Iraéuanecüã̱xarü ãẽ̱xgacü chixĩxü̃. 27 Rü 
ngẽxguma nhaa duü̃xü̃gü Yerucharéü̃wa 
ĩxgu nax tupauca ya taxü̃negu Cori ya 
Tupanaca̱x naxü̃nagü yadaixü̃ca̱x, rü 
ngürüãchi tá Robuáũ ya Yudáanearü 
ãẽ̱xgacüxü̃ nangechaü̃gü, rü tá choxü̃ 
nima̱xgü, rü wena táxarü Robuáũwe 
narüxĩ”, nhaxü̃gu narüxĩnü ga 
Yerubuã́ũ. 28 Rü norü ucu̱xẽruü̃güna 
naca ga yemachiga. Rü yemawena ga 
nüma ga ãẽ̱xgacü ga Yerubuã́ũ rü taxre 
ga wocaxacü ga úirunaxca̱x naxü̱xẽxẽ rü 
duü̃xü̃güxü̃ nhanagürü: —Pemax, Pa 
Iraéuanecüã̱xgüx, rü wüxi i taxü̃ i 
guxchaxü̃ nixĩ nax Yerucharéü̃wa 
pexĩĩĩxü̃ nax ngẽ́ma Tupanaxü̃ 
peyarücua̱xüü̃güxü̃ca̱x. Rü dücax, nhaa 
wocaxacüchicüna̱xãgü nixĩ i perü 
tupanagü ga Eyítuanewa pexü̃ ígaxü̃xü̃ 
—nhanagürü. 29 Rü yexguma rü ĩane ga 
Betéugu nanaxǘ ga wüxi, rü yema to rü 
ĩane ga Dáü̃gu nanaxǘ. 30 Rü yemagagu 
nixĩ ga chixexü̃gu nayi̱xiixü̃ ga 
Iraéuanecüã̱xgü. Rü yema duü̃xü̃gü rü 
Betéuwa rü Dáü̃wa naxĩĩxü̃ nax yema 
wocaxacüchicüna̱xãgüxü̃ 
yanacua̱xüü̃güxü̃ca̱x. 
…… 
 
Wüxi ga Tupanaarü orearü uruxü̃ 
ga Yudáanewa ne ũxü̃ rü poragaãcü 
Yerubuã́ũxü̃ naxucu̱xẽ 
 
13
  
1 Rü yexguma Betéuwa 
Yerubuã́ũ pumárate̱xe íiguyane 
nawa ga ãmaregüarü guchicaxü̃, rü 
yéma nangu ga wüxi ga orearü uruxü̃ ga 
Yudáanewa ne ũxü̃ ga Cori ya Tupana 
yéma Yerubuã́ũxü̃tawa muxü̃. 2 Rü Cori 
ya Tupana namuxü̃ãcüma tagaãcü yema 
ãmaregüarü guchicaxü̃chiga nidexa rü 
1 REIS 12 
,  
13 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
266 
nhanagürü: —Pa Ãmaregüarü 
Guchicaxü̃x, Pa Ãmaregüarü 
Guchicaxü̃x, rü Cori ya Tupana rü 
nhanagürü: “Dawítanüxü̃wa tá nabu i 
wüxi i õxchana rü Yochía tá nixĩ i 
naéga. Rü nüma tá nixĩ i cuwa ínaguaxü̃ 
i ngẽma tupananetachicüna̱xãgüarü 
chacherdótegü i nhu̱xmax cuwa 
pumárate̱xe ígugüxü̃. Rü ngẽmaãcü 
duü̃xü̃güchina̱xã tá cuétüwa ínagu” 
—nhanagürü. 3 Rü yematama 
ngunexü̃gu ga yema orearü uruxü̃ rü 
ãẽ̱xgacümaxã nüxü̃ nixu ga wüxi ga 
cua̱xruxü̃ nax yemawa nüxü̃ nacuáxü̃ca̱x 
nax aixcuma Tupanaarü ore yixĩxü̃ ga 
nüxü̃ yaxuxü̃, rü nhanagürü: —Nhaa 
nixĩ i cua̱xruxü̃ i Cori ya Tupana nüxü̃ 
ixuxü̃: “Rü nhaa ãmarearü guchicaxü̃ rü 
tá nangĩãchi rü yima tanimuca ya 
naétüwa ngẽxmacü rü tá nagüane” 
—nhanagürü. 4 Rü yexguma nüma ga 
ãẽ̱xgacü ga Yerubuã́ũ nüxü̃ ĩnügu ga 
yema ore ga Tupanaarü orearü uruxü̃ 
nüxü̃ ixuxü̃ nachiga ga yema ãmarearü 
guchicaxü̃ ga Betéuwa yexmaxü̃, rü 
nüma ga Yerubuã́ũ rü nanu rü 
naxunagüme̱xẽ rü norü purichíagüxü̃ 
namu rü nhanagürü: —¡Peyaya̱xux! 
—nhanagürü. Notürü guma naxme̱x ga 
naxunagüne rü namaxã nüxü̃ 
naxunetane rü yéma nayataitü rü marü 
taxuacüma narüxuechacüxü. 5 Rü 
yexgumatama ga yema ãmarearü 
guchicaxü̃ rü nangĩãchi rü guma 
tanimuca ga naétüwa yexmacü rü 
nagüane yema Cori ya Tupanaarü 
orearü uruxü̃ nüxü̃ ixuxü̃rüxü̃. Rü 
yemawa nango̱x nax aixcuma Tupana 
yixĩxü̃ ga namuxü̃ nax nüxü̃ yaxuxü̃ca̱x 
ga yema ore. 6 Rü yexguma ga nüma ga 
ãẽ̱xgacü rü yema orearü uruü̃na naca rü 
nhanagürü: —Cuxü̃ chaca̱a̱xü̃, rü ¡Cori 
ya curü Tupanana naca nax ngẽmaãcü 
charümeméxü̃ca̱x! —nhanagürü. Rü 
nüma ga orearü uruxü̃ rü Cori ya 
Tupanana naca, rü yemaacü 
narümexme̱x ga guma ãẽ̱xgacü, rü 
noxrirüü̃tama nixĩ. 7 Rü yemawena ga 
nüma ga ãẽ̱xgacü rü yema orearü 
uruü̃xü̃ nhanagürü: —¡Ngĩxã rü chawe 
rüxũ i chauchiü̃wa nax ngẽ́ma íraxü̃ 
cungṍxü̃ca̱x! Rü tá wüxi i ãmare cuxna 
chaxã —nhanagürü. 8 Notürü nüma ga 
orearü uruxü̃ rü ãẽ̱xgacüxü̃ nangãxü̃ga 
rü nhanagürü: —Woo chi norü ngãxü̃ i 
curü ngẽmaxü̃gü i cuchiü̃wa 
ngẽxmagüxü̃ choxna cuxãxgu, rü 
taxũchima cuwe charüxũ, rü taxũchima 
chachibü, rü taxũchima chaxaxe i nhaa 
nachicawa. 9 Yerü yemaacü choxü̃ namu 
ga Cori ya Tupana. Rü nhanagürü 
choxü̃: “¡Taxũtáma cuchibü rü taxũtáma 
cuxaxe rü taxũtáma ngẽma nama i noxri 
nagu quixũxü̃gu cutáegu!” nhanagürü. 
10 Rü nüma ga yema orearü uruxü̃ rü to 
ga namagu natáegu nax tama yema 
nama ga noxri Betéuwa nagu ne 
naxũxü̃gu natáeguxü̃ca̱x. 11 Rü yexguma 
rü Betéugu naxãchiü̃ ga wüxi ga orearü 
uruxü̃ ga marü yacü. Rü guma nanegü 
rü namaxã nüxü̃ nixugüe ga guxü̃ma ga 
yéma Betéuwa naxüxü̃ ga guma orearü 
uruxü̃ ga Yudáanecüã̱x. Rü 
yexgumarüxü̃ ta nanatümaxã nüxü̃ 
nixugüe ga yema ore ga ãẽ̱xgacü nüxü̃ 
ixuxü̃. 12 Rü tümax ga nanatü rü 
tümanegüna taca rü nhatagürü: 
—¿Ngexü̃rüüxü̃ i namagu natáeguxü̃? 
—nhatagürü. Rü nüma ga tümanegü rü 
tümamaxã nüxü̃ nixugüe ga yema nama 
1 REIS 13 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
267 
ga nagu natáeguxü̃ ga guma orearü 
uruxü̃ ga Yudáanecüã̱x. 13 Rü yexguma 
ga nüma ga orearü uruxü̃ rü nanegüxü̃ 
nhanagürü: —¡Paxa cha̱u̱xca̱x 
penaxüxmawe̱e̱x i chorü búru! 
—nhanagürü. Rü nümagü rü 
nanamexẽẽgü ga yema búru, rü 
yematagu natonagü ga nanatü. 14 Rü 
nüma rü gumá orearü uruxü̃ ga 
Yudáanecüã̱xwe nangẽ. Rü nüxü̃ 
inayangau nax wüxi ga carabáyutüü̃wa 
natoxü̃. Rü nüxna naca rü nhanagürü: 
—¿Cuma quixĩxü̃ i orearü uruxü̃ i 
Yudáanewa ne cuxũxü̃? —nhanagürü. 
Rü nüma nanangãxü̃ga rü nhanagürü: 
—Chama chixĩ —nhanagürü. 15 Rü 
yexguma ga gumá orearü uruxü̃ ga yacü 
rü nhanagürü nüxü̃: —¡Ngĩxã 
chauchiü̃wa taxĩ nax ngẽ́ma 
ichibüexü̃ca̱x! —nhanagürü. 16 Notürü 
nüma ga gumá orearü uruxü̃ ga 
Yudáanecüã̱x rü nanangãxü̃ga rü 
nhanagürü: —Taxuacüma cuxü̃ 
íchixümücü rü taxuacü cuchiü̃gu 
chaxücu, rü taxuacüma chachibü rü 
taxuacüma chaxaxe i nhaa nachicawa. 
17 Erü nüma ya Cori ya Tupana rü 
meama chamaxã nüxü̃ nixu nax tama 
nua chachibüxü̃ca̱x rü chaxaxexü̃ca̱x rü 
tama ngẽma nama ga noxri nagu 
chixũxü̃gu chatáeguxü̃ca̱x —nhanagürü. 
18 Notürü nüma ga guma yacü ga orearü 
uruxü̃ rü nhanagürü: —Chama rü ta 
cuxrüxü̃ orearü uruxü̃ chixĩ. Rü Cori ya 
Tupanaarü orearü ngeruxü̃ i dauxü̃cüã̱x 
choxü̃ namu nax chauchiü̃wa cuxü̃ 
chagaxü̃ca̱x rü ngẽ́ma cuxü̃ nax 
chachibüxẽẽxü̃ca̱x, rü cuxü̃ nax 
chaxaxexẽẽxü̃ca̱x —nhanagürü. Notürü 
doramare nixĩ ga yema nüxü̃ yaxuxü̃ ga 
guma orearü uruxü̃ ga yacü. 19 Rü 
yexguma ga gumá orearü uruxü̃ ga 
Yudáanecüã̱x rü düxwa nawe narüxũ rü 
nachiü̃wa nayachibü rü nayaxaxe. 20 Rü 
yexguma nügümaxã mechawa natogügu 
ga guma taxre rü nüma ga Cori ya 
Tupana rü guma yacü ga orearü 
uruü̃maxã nidexa. 21-22 Rü nüma rü 
tagaãcü gumá orearü uruxü̃ ga 
Yudáanecüã̱xü̃ nhanagürü: —Nüma ya 
Cori ya Tupana rü cumaxã nüxü̃ nixu rü 
ngẽma tama naga nax cuxĩnüxü̃ ga 
yema cuxü̃ namuxü̃wa, rü cugü nax 
cutáeguxü̃ nax cuchibüxü̃ca̱x rü 
cuxaxexü̃ca̱x i ngextá Cori ya Tupana 
tama cuxü̃́ ínaxwa̱xexü̃wa, rü 
ngẽmagagu rü taxũtáma curü o̱xigü 
íta̱xgüxü̃gu cuta̱x —nhanagürü. 23 Rü 
yexguma marü chibüwa rü axewa 
yanguxgu ga guma orearü uruxü̃ ga 
Yudáanecüã̱x, rü nüma ga orearü uruxü̃ 
ga yacü rü nüxü̃́ nanamexẽxẽ ga norü 
búru. 24 Rü nüma ga gumá orearü uruxü̃ 
ga Yudáanecüã̱x rü ínixũ. Notürü 
namagu nüxü̃ nangau ga wüxi ga ai rü 
yexma nayama̱x. Rü yema naxü̃ne rü 
namagu naxǘ. Rü yema búru rü yema ai 
rü naxü̃tagu narücho ga yema naxü̃ne. 
25 Rü yexgumayane yéma nachopetü ga 
nhuxre ga duü̃xü̃gü rü nüxü̃ nadaugü ga 
naxü̃ne ga namagu ǘxü̃ rü yema ai ga 
naxü̃nexü̃tagu irüxã́ũxü̃. Rü yexguma 
guma ĩane ga guma orearü uruxü̃ ga 
yacü nagu pexü̃newa nangugügu ga 
yema duü̃xü̃gü, rü nüxü̃ nixuchigagü ga 
yema nüxü̃ nadaugüxü̃. 26 Rü yexguma 
guma orearü uruxü̃ ga yacü nüxü̃ 
nacua̱xgu ga gumá nax yixĩxü̃ ga gumá 
orearü uruü̃xü̃ ga natáeguxẽẽãcü, rü 
aita naxü rü nhanagürü: —Yimá yixĩxü̃ 
1 REIS 13 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
268 
ya yimá orearü uruxü̃ ya tama Cori ya 
Tupanaga ĩnücü. Rü ngẽmaca̱x i nüma 
ya Cori ya Tupana rü wüxi i ai 
nape̱xegu namu nax ngẽmaãcü nagu 
nawagüxü̃ca̱x rü yamáaxü̃ca̱x, yema 
Cori ya Tupana namaxã nüxü̃ 
ixuxü̃ãcüma —nhanagürü. 27 Rü 
yexgumatama nanegüxü̃ namu ga 
naxca̱x nax namexẽẽgüaxü̃ca̱x ga wüxi 
ga búru. Rü nüma ga nanegü rü naxca̱x 
nanamexẽẽgü. 28 Rü yexguma ga guma 
orearü uruxü̃ ga yacü rü ínayadau. Rü 
yexma namagu nüxü̃ nayangau ga 
naxü̃ne rü yema búru rü yema ai ga 
yema naxü̃nexü̃tagu írüchoxü̃. Rü nüma 
ga ai rü tama yema naxü̃nexü̃ nangõ̱x rü 
tama tüxü̃ nima̱x ga guxema búru. 29 Rü 
yexguma ga nüma ga orearü uruxü̃ ga 
yacü rü gumá orearü uruxü̃ ga 
Yudáanecüã̱xü̃ne nangenagü rü 
búrutagu nanaxǘnagü. Rü norü ĩanewa 
nanange nax naxca̱x naxaxuxü̃ca̱x rü 
inatáãxü̃ca̱x. 30 Rü nüma naxüxü̃ ga 
naxmaxü̃gu nayaxücuchi ga naxü̃ne. Rü 
naxca̱x naxaxu rü nhanagürü: 
—Poraãcü cuxca̱x changechaü̃, Pa 
Chauenexẽ —nhanagürü. 31 Rü yexguma 
marü yexma yaxücuchiãguwena, rü 
nanegüxü̃ nhanagürü: —Ngẽxguma 
chama chayu̱xgu ¡rü ngẽma naxmaxü̃ i 
ngẽma Tupanaarü orearü uruxü̃ nagu 
chixücuchixü̃gu tátama choxü̃ 
pixücuchi! ¡Rü yima chauxchina̱xãgü rü 
naxchina̱xãxü̃tagu tátama penanu! 32 Erü 
aixcuma tá ningu i guxü̃ma ga yema 
Cori ya Tupana nüxü̃ nüxü̃ ixuxẽẽxü̃ 
nachiga i ngẽma tupananetaarü 
ãmarearü guchicaxü̃ i Betéuwa 
ngẽxmaxü̃, rü nachiga i guxü̃ma i 
ngẽma togü i ãmarearü guchicaxü̃ i 
Chamáriaanecüã̱xarü ĩanegüwa 
ngẽxmagüxü̃ —nhanagürü. 33 Rü woo 
yemaacü Tupana nüxü̃ nax nüxü̃ 
dauxẽẽxü̃, rü nüma ga ãẽ̱xgacü ga 
Yerubuã́ũ rü tama nüxü̃ narüxo ga yema 
chixexü̃ ga nagu naxĩnüxü̃. Rü 
wenaxarü duü̃xü̃güxü̃ naxuneta ga 
chacherdóte nax yixĩgüxü̃ca̱x nawa ga 
guma ngutaque̱xepataxü̃ ya norü 
tupananetachicüna̱xãca̱x ixĩgüne. Rü 
guxema tüxü̃́ nangúchaü̃xe, rü nüma ga 
Yerubuã́ũ rü chíxü̃maxã tüxü̃ nabaeru, 
rü chacherdótexü̃ tüxü̃ ningucuchixẽxẽ 
nawa ga guma ngutaque̱xepataü̃gü. 
34 Rü yema Yerubuã́ũ üxü̃gagu nixĩ ga 
chixexü̃gu nayi̱xü̃ ga nataagü rü 
yanaxoxü̃ ga guxü̃ma. 
…… 
 
14
  
20 Rü nüma ga Yerubuã́ũ rü 22 
ga taunecü ãẽ̱xgacü nixĩ ga 
Iraéuanewa. Rü yexguma nayu̱xguwena 
rü nane ga Nadábi rü nachicüxü nixücu 
nax ãẽ̱xgacü yixĩxü̃ca̱x. 
 
Yudáanearü ãẽ̱xgacü ga 
Robuáũchiga 
21 Rü yoxni ga Yudáanewa rü 
Charumáu nane ga Robuáũ nixĩ ga 
ãẽ̱xgacü ixĩcü. Rü nüma rü nüxü̃́ 
nayexma ga 41 ga taunecü ga yexguma 
yaxücu̱xgu nax ãẽ̱xgacü yixĩxü̃. Rü 17 
ga taunecü nixĩ ga ãẽ̱xgacü yixĩxü̃ ga 
Yerucharéü̃wa. Rü guma ĩane nixĩ ga 
Tupana nüxü̃ unetane natanüwa ga 
guxü̃ma ga Iraéuanearü ĩanegü nax 
gumawa nayexmaxü̃ca̱x ga napata. Rü 
Robuáũ naé rü wüxi ga Amóũtanüxü̃ 
iyixĩ rü Naáma nixĩ ga ngĩéga. 22 Notürü 
ga yema Robuáũ üxü̃, rü poraãcü 
nachixexüchi ga Tupanape̱xewa. Rü 
1 REIS 13 
,  
14 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
269 
yema norü chixexü̃gü ga naxüxü̃, rü 
guxü̃ma ga norü o̱xigüarü chixexü̃güarü 
yexera nachixe ga Tupanape̱xewa. 
23 Yerü nümagü ga duü̃xü̃gü rü norü 
tupananetachicüna̱xãca̱x nanaxü ga 
norü cua̱xüü̃chicagü. Rü wüxichigü ga 
ma̱xpǘnewa rü wüxichigü ga nai ga 
itaetaxü̃tüü̃wa nanatogüxẽxẽ ga nutagü 
rü naixpǘtagü nax yemaxü̃ 
yacua̱xüü̃güxü̃ca̱x. 24 Rü guxü̃ma ga 
yema nachixü̃anewa rü nügürüü̃tama 
yatüxü̃ rü ngexü̃ nügümaxã namaxẽ. Rü 
yema duü̃xü̃gü ga Yudátanüxü̃ rü guxü̃ 
ga chixexü̃ naxügü naxrüxü̃ ga yema 
nachixü̃anegü ga tama Tupanaxü̃ 
cua̱xgüxü̃ ga nüma ga Cori ya Tupana 
Iraéuanecüã̱xgüpe̱xewa íwoxü̃xü̃. 
…… 
30 Rü guxü̃guma nügü nadaiecha ga 
Robuáũ rü Yerubuã́ũ. 31 Rü yexguma 
nayu̱xgu ga Robuáũ, rü ĩane ga 
Yerucharéü̃gu nata̱x tümatanügu ga 
norü o̱xigü. Rü nachicüxü ãẽ̱xgacüxü̃ 
ningucuchi ga nane ga Abiá. 
 
Abiá rü Yudáanewa ãẽ̱xgacü nixĩ 
 
15
  
1 Rü Abiá inanaxügü ga ãẽ̱xgacü 
nax yixĩxü̃ ga Yudáanewa ga 
yexguma Yerubuã́ũ ga Nadábi nane 
marü 18 ga taunecü ãẽ̱xgacü yixĩxgu ga 
Iraéuanewa. 2 Rü tamaepü̱x ga taunecü 
nixĩ ga Yerucharéü̃wa ãẽ̱xgacü nax 
yixĩxü̃. Rü guxema naé rü Maáca nixĩ ga 
tümaéga. Rü tüma rü Abicharã́ũacü tixĩ. 
3 Rü nüma ga Abiá rü yematama nanatü 
üxü̃ ga chixexü̃ naxü rü tama aixcuma 
Cori ya norü Tupanaga naxĩnü. Rü tama 
guma norü o̱xi ga Dawí ga meama 
Tupanaca̱x maxü̃cürüxü̃ nixĩ. 
…… 
 
Nadábi rü Iraéuanewa ãẽ̱xgacü nixĩ 
25 Rü yexguma marü taxre ga taunecü 
ãẽ̱xgacü yixĩxgu ga Ácha ga Yudáanewa, 
rü nüma ga Nadábi ga Yerubuã́ũ nane 
rü yexwaca inanaxügü ga ãẽ̱xgacü nax 
yixĩxü̃ ga Iraéuanewa. Rü taxretama ga 
taunecü ãẽ̱xgacü nixĩ ga yéma. 26 Notürü 
yema naxüxü̃ ga nüma ga Nadábi, rü 
poraãcü nachixe ga Tupanape̱xewa. Rü 
yematama chixexü̃gü ga nanatü üxü̃ 
naxü. Rü muxü̃ma ga 
tupananetachicüna̱xãgüxü̃ nicua̱xüxü̃. 
Rü yemaacü poraãcü chixexü̃gu 
Iraéuanecüã̱xgüxü̃ nayi̱xẽxẽ. 27 Notürü 
ga Baácha ga Aía nane ga Ichacátanüxü̃ 
ixĩcü rü bexma natanüxü̃xü̃ 
nanutaque̱xe nax Nadábixü̃ 
yama̱xgüxü̃ca̱x. Rü Firitéutanüxü̃güarü 
ĩane ga Yibetóũgu Nadábixü̃ nima̱xgü, 
ga yexguma nüma ga Nadábi guma 
ĩanexü̃ ínachoeguãchiyane namaxã ga 
guxü̃ma ga Iraéuanecüã̱xgüarü 
churaragü. 28 Rü nüma ga Baácha rü 
Nadábixü̃ nima̱x ga yexguma Ácha 
marü tamaepü̱x ga taunecü ãẽ̱xgacü 
ixĩxgu ga Yudáanewa. Rü 
Nadábichicüxü ãẽ̱xgacü nixĩ. 29 Rü 
yexguma noxritama yangucuchigu ga 
Baácha nax ãẽ̱xgacü yixĩxü̃ rü tüxü̃ 
nadai ga guxãma ga Yerubuã́ũtanüxü̃. 
Rü yema Cori ya Tupana norü orearü 
uruxü̃ ga Aía ga Chírucüã̱xwa nüxü̃ 
yaxuxü̃rüxü̃, rü nüma ga Baácha rü 
guxü̃ma ga Yerubuã́ũtanüxü̃ tüxü̃ nadai 
rü tüxü̃ nagu̱xẽxẽ. Rü taxúema tüxü̃ 
ínayaxüxẽxẽ. 30 Rü yemaacü nangupetü 
nagagu ga yema Yerubuã́ũ üxü̃ ga 
chixexü̃. Rü yema norü pecádugagu nixĩ 
ga chixexü̃gu nayi̱xü̃ ga Iraéuanecüã̱xgü 
1 REIS 14 
,  
15 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
270 
rü norü Cori ya Tupanaxü̃ nanuxẽẽgüxü̃. 
31 Rü guxü̃ma ga yema Nadábi üxü̃ i 
tama nua ngóxü̃, rü ngẽma popera i 
Iraéuanecüã̱xgüarü ãẽ̱xgacügüchiga 
ixümatüxü̃gu naxümatü. 32 Rü gumá 
Yudáarü ãẽ̱xgacü ga Ácha, rü gumá 
Iraéuanecüã̱xarü ãẽ̱xgacü ga Baácha rü 
nügü nadaiecha. 33 Rü yexguma 
tamaepü̱x ga taunecü ãẽ̱xgacü yixĩxgu 
ga Ácha ga Yudáanewa, rü nüma ga 
Baácha ga Aía nane rü yexwaca 
ningucuchi ga Tíchawa nax 
Iraéuanecüã̱xarü ãẽ̱xgacü yixĩxü̃ca̱x. Rü 
24 ga taunecü ãẽ̱xgacü nixĩ. 34 Notürü 
yema Baácha üxü̃ rü poraãcü nachixe ga 
Cori ya Tupanape̱xewa. Yerü nanaxü ga 
yematama chixexü̃ ga Yerubuã́ũ 
Iraéuanecüã̱xgüxü̃ nagu nayi̱xixẽẽxü̃, rü 
muxü̃ma ga tupananetachicüna̱xãgüxü̃ 
nicua̱xüxü̃. 
…… 
 
Acábi rü Iraéuanewa ãẽ̱xgacü nixĩ 
 
16
  
29 Rü yexguma 38 ga taunecü 
ãẽ̱xgacü yixĩxgu ga Ácha ga 
Yudáanewa rü Acábi ga Óü̃ri nane rü 
yexwaca ningucuchi ga ãẽ̱xgacü nax 
yixĩxü̃ ga Iraéuanewa. Rü 22 ga taunecü 
ãẽ̱xgacü nixĩ ga Iraéuanewa. Rü ĩane ga 
Chamáriawa nixĩ ga nayexmaxü̃. 
30 Notürü poraãcüxüchima nachixe ga 
norü maxü̃ ga Cori ya Tupanape̱xewa. 
Rü yema nüxíra ãẽ̱xgacügü ixĩgüxü̃arü 
yexera poraãcü chixexü̃ naxü. 31 Rü 
yematama chixexü̃gü ga Yerubuã́ũ ga 
Nabáx nane üxü̃ naxü. Rü naétü rü 
Yechabé ga Chidóü̃arü ãẽ̱xgacü ga 
Ebaáxacümaxã naxãxma̱x. Rü düxwa 
ngĩgagu nawa nangu ga norü 
tupananeta ga Baáxü̃ nax yacua̱xüü̃xü̃. 
32 Rü ĩane ga Chamáriagu Baáca̱x 
nanaxü ga wüxi ga ngutaque̱xepataxü̃ 
rü wüxi ga ãmarearü guchicaxü̃. 33 Rü 
yexgumarüxü̃ ta Chamáriawa nanaxü ga 
tupananeta ga Achérachicüna̱xã. Rü 
yemamaxã poraãcü Cori ya 
Iraéuanecüã̱xgüarü Tupanaxü̃ nanuxẽxẽ, 
guxü̃ ga yema nüxíraxü̃xü̃ ga 
Iraéuanecüã̱xgüarü ãẽ̱xgacügüarü 
yexera. 
…… 
 
Ería nanaxunagü rü tá nax 
yapagüanexü̃ 
 
17
  
1 Rü nüma ga Tupanaarü orearü 
uruxü̃ ga Ería, ga Yiriáyiarü 
naanewa yexmane ga ĩane ga Tibécüã̱x, 
rü Acábixü̃ nhanagürü: —Yimá nüxü̃́ 
chapuracücü ya Cori ya 
Iraéuanecüã̱xgüarü Tupanaégagu 
cumaxã nüxü̃ chixu, rü dama taunecügu 
rü tagutáma napu rü bai tá i cherena 
nax rünguxü̃ nhu̱xmatáta chama wena 
nüxü̃ chixu —nhanagürü. 2 Rü yemaca̱x 
ga Cori ya Tupana rü Eríaxü̃ nhanagürü: 
3-4 —¡Ínaxũxũ i nua rü üa̱xcü ne 
ũxü̃waama naxũ! ¡Rü natü i Yurdáũarü 
léstewaama ngẽxmaxü̃ i natüxacü i 
Queríchigu yarücu̱x! Rü ngẽma 
natüxacüwa tá cuxaxe rü 
nangurucuraxü̃xü̃ tá chamu nax ngẽ́ma 
cuxü̃ nangewemügüxü̃ca̱x —nhanagürü. 
5 Rü nüma ga Ería rü nanaxü ga yema 
Cori ya Tupana namaxã nüxü̃ ixuxü̃. Rü 
natü ga Yurdáũarü léstewaama naxũ, rü 
yema natüxacü ga Queríchixü̃tawa 
nayayexma. 6 Rü nümagü ga 
nangurucuraxü̃xü̃ rü pa̱xmama rü 
yáuanecü poũ rü namachi Eríaca̱x yéma 
nangegüxü̃. Rü yema natüxacüwa 
1 REIS 15 
– 
17 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
271 
naxaxe ga Ería. 7 Notürü marü nhuxre 
ga ngunexü̃ ngupetü̱xgux rü yema 
natüxacü rü nipa yerü taguma napu ga 
yema nachixü̃anewa. 
 
Ería rü yutecü ga ĩane ga 
Charépacüã̱x 
8 Rü yexguma ga Cori ya Tupana rü 
Eríaxü̃ nhanagürü: 9 —¡Ĩane ya Charépa 
ya Chidóü̃anewa ngexmanewa naxũ, rü 
ngẽxma yarüxã̱ũ̱x rü ngẽxma nape! Rü 
marü ngĩxü̃ chamu i wüxi i yutecü i 
ngẽxma ãchiü̃cü nax cuxü̃ 
nachibüxẽẽxü̃ca̱x —nhanagürü. 10 Rü 
nüma ga Ería rü inaxũãchi, rü ĩane ga 
Charépawa naxũ. Rü yexguma guma 
ĩanearü ũũchiwa nanguxgu, rü yéma 
ngĩxü̃ nadau ga wüxi ga yutecü ga yéma 
üxüwa ũcü. Rü ngĩxca̱x naca rü 
nhanagürü ngĩxü̃: —¿Taxũchima cuxü̃́ 
name i wüxi i axepáxü̃gu dexá choxü̃́ 
nuata cunge nax chaxaxexü̃ca̱x? 
—nhanagürü. 11 Rü yemata̱a̱x marü 
yéma nangeagu, rü nüma ga Ería rü 
wenaxarü ngĩxna naca, rü nhanagürü 
ngĩxü̃: —¿Tauchi cuxü̃́ name ega 
wüxichipe̱xe ta i poũ nua choxü̃́ 
cungexgu? —nhanagürü. 12 Notürü ga 
ngĩma rü inangãxü̃ga rü ngĩgürügü: 
—Cori ya Tupanaégagu cumaxã nüxü̃ 
chixu rü choxü̃́ nataxuma i poũ. Rü 
wüxime̱xẽãcu i trígute̱xexicatama choxü̃́ 
nangexma ya wüxi ya tü̃xü̃wa, rü íxraxü̃ 
i chíxü̃ i naxchiü̃wa. Rü ngẽmaca̱x nixĩ i 
üxüta chayayaxuxü̃ nax íxraxü̃ i poũ 
chaxüxü̃ca̱x nüxü̃́ ya chaune rü 
chaugüca̱x rü ngẽmawena rü taiyamaxã 
tá tayue —ngĩgürügü. 13 Rü nüma ga 
Ería rü ngĩxü̃ nangãxü̃ga rü nhanagürü: 
—¡Taxuca̱xma cumuü̃! ¡Rü cü yaxü i 
ngẽma nüxü̃ quixuxü̃! Notürü i ngẽma 
curü trígute̱xe i cuxü̃́ ngẽxmaxü̃wa ¡rü 
choxü̃́ naxüxíra i wüxi i íxraxü̃ i poũ i 
maixcuraxü̃ rü nua choxü̃́ nange, rü 
ngẽmawena rü cugüaxü̃́ rü cuneaxü̃́ 
naxü! 14 Erü nüma ya Cori ya 
Iraéuanecüã̱xarü Tupana, rü nüxü̃ nixu 
rü ngẽma curü trígute̱xe i tü̃xü̃wa 
ngẽxmaxü̃ rü ngẽma curü chíxü̃ i 
naxchiü̃wa ngẽxmaxü̃ rü tagutáma 
nagu̱x, rü nhu̱xmatáta Cori ya Tupana 
nhama i naanegu napuxẽẽx 
—nhanagürü. 15 Rü ngĩma ga yema 
yutecü rü iyaxũ rü inaxü ga yema Ería 
ngĩmaxã nüxü̃ ixuxü̃. Rü yemaacü ga 
ngĩma rü ngĩne rü Ería rü muxü̃ma ga 
ngunexü̃güca̱x naxãwemügü. 16 Rü 
taguma nagu̱x ga trígute̱xe ga tü̃xü̃wa 
rü yema chíxü̃ ga naxchiü̃wa yema Cori 
ya Tupana Eríawa nüxü̃ yaxuxü̃rüxü̃. 
17 Notürü wüxi ga ngunexü̃gu rü 
nida̱xawe ga yema yutecü ngĩne rü 
nayu. 18 Rü yexguma ga ngĩma ga yema 
yutecü rü Eríaxü̃ ngĩgürügü: —¿Ta̱xacü 
chamaxã cuxü Pa Tupanaarü Orearü 
Ngeruxü̃x? ¿Rü nua cuxũ nax choxna 
nüxü̃ cucua̱xãchixẽẽxü̃ i chorü 
chixexü̃gü rü ngẽmagagu cunayuxẽẽxü̃ 
ya chaune? —ngĩgürügü. 19 Rü nüma ga 
Ería ngĩxü̃ nangãxü̃ga rü nhanagürü: 
—¡Nua namu ya cune! —nhanagürü. Rü 
yema yutecüxünewa nanaganagü, rü 
yema ucapu ga nagu napexü̃gu 
nanagacuchi, rü norü pechicaxü̃gu 
nayacaxẽxẽ. 20 Rü yemawena ga Ería rü 
tagaãcü Cori ya Tupanana naca rü 
nhanagürü: —Pa Cori ya Chorü 
Tupanax ¿rü ngúxü̃ tá ẽ̱xna ngĩxü̃ 
quingexẽxẽ i nhaa yutecü i ngĩchiü̃gu 
chapecü, rü ngẽmaca̱x cunayuxẽẽxü̃ ya 
1 REIS 17 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
272 
ngĩne? —nhanagürü. 21 Rü 
yexgumatama ga Ería rü tamaepü̱xcüna 
guxema buxeétü nayarünhuãchi rü 
tagaãcü Cori ya Tupanana naca rü 
nhanagürü: —Pa Corix, Pa Chorü 
Tupanax, rü cuxü̃ chaca̱a̱xü̃ nax wena 
cunamaxẽẽxü̃ca̱x i nhaa buxü̃ 
—nhanagürü. 22 Rü nüma ga Cori ya 
Tupana rü nüxü̃ naxĩnü ga Ería nüxü̃ 
naca̱a̱xü̃xü̃. Rü wenaxarü tüxü̃ 
namaxẽxẽ ga guxema buxe. 23 Rü 
yexgumatama ga Ería rü tüxü̃ naganagü 
ga guxema buxe rü yema ínapexü̃wa 
tümamaxã ínarüxĩ rü ĩpatachiü̃ ga 
nhaxtüguxü̃wa tüxü̃ naga. Rü tümaéna 
tüxü̃ nayamu, rü ngĩxü̃ nhanagürü: 
—¡Dücax, nüxü̃ nadau ya cune rü 
namaxü̃! —nhanagürü. 24 Rü ngĩma ga 
yema nge rü inangãxü̃ga rü ngĩgürügü: 
—Nhu̱xmawaxi nixĩ i meama nüxü̃ 
chacuáxü̃ i Tupanaarü duü̃xü̃ nax 
quixĩxü̃ rü ngẽma nüxü̃ quixuxü̃ rü Cori 
ya Tupanawa ne naxũxü̃ —ngĩgürügü. 
 
Ería rü wenaxarü ãẽ̱xgacü ga 
Acábixü̃tawa naxũ 
 
18
  
1 Rü yema ngunexü̃gü rü 
nigúetanü. Rü tamaepü̱x ga 
taunecüguwena, rü nüma ga Cori ya 
Tupana rü Eríamaxã nidexa rü 
nhanagürü: —¡Ãẽ̱xgacü ya Acábixü̃tawa 
naxũ rü namaxã nüxü̃ yarüxu rü nhama i 
naanegu tá chanapuxẽxẽ! —nhanagürü. 
2 Rü nüma ga Ería rü inaxũãchi nax 
Acábimaxã nüxü̃ yanaxuxü̃ca̱x. Rü 
yexguma rü poraãcü nangu̱x ga taiya ga 
Chamáriaanewa. 3 Rü nüma ga Acábi rü 
naxca̱x naca ga norü ngü̃xẽẽruxü̃ ga 
Obayía ga aixcuma Cori ya Tupanaxü̃ 
ngechaü̃xü̃. 4 Rü nüma ga Obayía nixĩ ga 
naétüwa nachogüxü̃ ga 100 ga 
Tupanaarü orearü uruü̃gü ga yexguma 
Acábi naxma̱x ga Yechabé nadaixchaü̃gu. 
Rü nüma ga Obayía rü taxretücumü ga 
50 gu nayatoye rü nhu̱xũchi taxre ga 
ãxmaxü̃gu nayacu̱xgü rü yéma 
nayaxüwemüãxü̃. 5 Rü yexguma namawa 
nayexmayane ga Ería, rü nüma ga 
ãẽ̱xgacü ga Acábi rü Obayíaxü̃ 
nhanagürü: —¡Ngĩxã, rü guxü̃ma i nhaa 
tachixü̃anegu tanaxĩane i guxü̃ma i 
natügüwa rü natüxacügüwa nax naxca̱x 
idauxü̃ca̱x ya maxẽ naxca̱x i tórü búrugü 
nax ngẽmaãcü tama nayuexü̃ca̱x rü 
taguma tüxü̃́ nataxuxü̃ca̱x! —nhanagürü. 
6 Rü yemaacü ga Acábi rü Obayía rü 
nügümaxã nüxü̃ nixu nax toxnamana 
naxũxü̃ ga Acábi rü toxnamana ga Obayía 
nax naxca̱x nadaugüxü̃ca̱x ga dexá rü 
maxẽ. 7 Rü yexguma namawa naxũxgu ga 
Obayía rü Eríaxü̃ yexma nangau. Rü 
yexguma nüxü̃ yacua̱xãchigu nax Ería 
yixĩxü̃ rü nape̱xegu nayangücuchi rü 
nhanagürü: —¿Ẽ̱xna cuma quixĩxü̃, Pa 
Chorü Cori, Pa Eríax? —nhanagürü. 8 Rü 
nüma ga Ería rü nanangãxü̃ga rü 
nhanagürü: —Ngü̃, chama chixĩ. ¡Rü 
paxa curü corimaxã nüxü̃ yarüxu rü nua 
changexma! —nhanagürü. 
…… 
16 Rü yexguma ga Obayía rü Acábimaxã 
nüxü̃ nayarüxu nax Ería yéma nguxü̃, rü 
nüma ga Acábi rü yéma naxũ nax Eríaxü̃ 
íyadauxü̃ca̱x. 17 Rü yexguma Eríaxü̃ 
nada̱xgux rü nhanagürü: —¿Cuma ẽ̱xna 
quixĩ i ngẽma yatü i Iraéuanecüã̱xgüca̱x 
chixexü̃ ícunguxẽẽxü̃? —nhanagürü. 18 Rü 
nüma ga Ería nanangãxü̃ga rü nhanagürü: 
—Tama chaugagu nixĩ i ngẽma guxchaxü̃ 
i ngupetüxü̃ i nua Iraéuanewa. Rü cuma 
1 REIS 17 
,  
18 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
273 
rü curü duü̃xü̃gügagu nixĩ i ngẽma 
ngupetüxü̃, erü tama naga pexĩnüe i 
ngẽma Cori ya Tupanaarü mugü rü 
Baáchicüna̱xãgüxü̃ pecua̱xüxü̃gü. 19 ¡Rü 
nhu̱xmax rü curü duü̃xü̃güxü̃ namu nax 
ma̱xpǘne ya Carmérugu 
nangutaque̱xegüxü̃ca̱x i guxü̃ma i 
Iraéuanecüã̱xgü namaxã i ngẽma 450 i 
Baáarü orearü uruü̃gü rü 400 i Achéraarü 
orearü uruü̃gü i Yechabéme̱xẽwa 
ngẽxmagüxü̃ rü nüxü̃ rüngü̃xẽẽxü̃! 
—nhanagürü ga Ería. 
 
Ería rü Baáarü orearü uruü̃gü 
20 Rü yexguma ga Acábi rü guxü̃ma ga 
Iraéuanecüã̱xgüca̱x nangema, rü 
nanangutaque̱xexẽxẽ ga yema orearü 
uruü̃gü ga ma̱xpǘne ga Carmérugu. 21 Rü 
yexguma ga nüma ga Ería rü guxü̃ma ga 
duü̃xü̃gümaxã nidexa rü nhanagürü: 
—¿Nhuxguxüratáta i pemax i nüxü̃ 
perüxoexü̃ nax taxre i ĩnügu 
perüxĩnüexü̃? Rü ngẽxguma Cori ya 
Tupana rü aixcuma Tupana yixĩxgu ¡rü 
nawe perüxĩ! Rü ega Baá yixĩxgu ¡rü 
ngẽmawe perüxĩ! —nhanagürü. Rü 
nüma ga duü̃xü̃gü rü taxuxü̃maama 
nanangãxü̃gagü. 22 Rü nüma ga Ería rü 
nidexachigüama rü nhanagürü: 
—Chaxicatama chixĩ i Cori ya 
Tupanaarü orearü uruxü̃ i íchayaxüxü̃ rü 
chamaxü̃xü̃. Notürü ngẽma Baáarü 
orearü uruü̃gü rü 450 nixĩ. 23 Rü 
nhu̱xmax rü name nixĩ i taxre i 
wocaxacü nua pega. Rü nümagü i 
Baáarü orearü uruü̃gü rü tá nayayauxgü 
i wüxi. Rü ãgümücügu tá inanachexcu. 
Rü ngẽmaãcü üxütanüétügu tá nananugü 
i ngẽma namachi i Baáarü ãmarearü 
guchicaxü̃wa, notürü taxũtáma 
nayana̱i̱xẽxẽ ya üxü. Rü ngẽxgumarüxü̃ 
tá ta i chamax rü chanamexẽxẽ i ngẽma 
to i wocaxacü rü üxüétügu tá 
chananugümachi, notürü taxũtáma 
chayanaixẽxẽ ya yima üxü. 24 Rü 
ngẽmawena i pema rü tá perü tupanana 
pecagüe, rü chama rü tá Cori ya 
Tupanana chaca. Rü yimá üxümaxã tüxü̃ 
ngãxü̃gacü, rü yimá tá nixĩ ya aixcuma 
Tupana ixĩcü —nhanagürü. Rü guxü̃ma 
ga duü̃xü̃gü nanangãxü̃gagü rü 
nhanagürügü: —Mexü̃ma nixĩ i ngẽma 
ĩnü —nhanagürügü. 25 Rü nhu̱xũchi ga 
Ería rü yema Baáarü orearü uruü̃güxü̃ 
nhanagürü: —¡Ngexü̃rüüxü̃ i nhaa 
wocaxacü peyaxu rü pexíra penamexẽxẽ, 
erü pemu i pemax! ¡Rü nhu̱xũchi perü 
tupanana peca notürü taxũtáma nawa 
penangixichi! —nhanagürü. 26 Rü 
yemaacü ga nümagü rü nayayauxgü ga 
yema wocaxacü ga nüxna namugüxü̃. Rü 
nanamexẽẽgü rü pa̱xmamacürüwa 
inanaxügüe ga norü tupana ga Baána 
nax nacagüexü̃ rü nhu̱xmata tocuchiwa 
nangu. Rü nhanagürügü: —¡Toxü̃ 
nangãxü̃ga Pa Baáx! —nhanagürügü. Rü 
yema ãmarearü guchicaxü̃ ga 
naxügüxü̃xü̃ íniyuxeguãchitanücüxü, 
notürü nataxuma ga ta̱xacü ga 
nangãxü̃güxü̃. 27 Rü yexguma tocuchiwa 
nanguxgu, rü nüma ga Ería rü yema 
Baáarü orearü uruü̃gügu nidauxcüraxü̃ 
rü nhanagürü: —¡Yexera poraãcü 
pexáixcha! Erü ngẽma perü tupana rü 
ngürüãchi i puracügu narüxã̱ũ̱x, rüe̱xna 
nayawoxe̱x, rüe̱xna ũãnewa naxũ, 
rüe̱xna ngürüãchi ínape rü name nixĩ i 
ípenaba̱i̱xgü —nhanagürü. 28 Rü nümagü 
rü nayadaxẽxẽ ga nax yaxáixchaxü̃. Rü 
cüxchimaxã nügü niwítüchacüügü rü 
1 REIS 18 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
274 
nügü inapaiaxü̃negü, yerü yema nixĩ ga 
nacümagü ga naxügüüxü̃, nhu̱xmata 
naduegumüxü̃negü. 29 Rü tocuchiwa 
nangu rü nümagü rü inayadaxẽẽgü ga 
nax yaxáixchaechaxü̃ rü nax 
nayuxtanüxü̃xü̃, rü yemaacü 
nayáuanexü̃gümare, notürü taxuxü̃ma 
nanangãxü̃ rü bai ga wüxi ga naga ga 
nüxü̃ naxĩnüexü̃. Rü düxwa orawa nangu 
nax Ería Tupanaca̱x yamáxü̃ ga yema to 
ga wocaxacü. 30 Rü yexguma ga Ería rü 
guxü̃ma ga duü̃xü̃güxü̃ nhanagürü: 
—¡Númamaxü̃ra pexĩ! —nhanagürü. Rü 
guxü̃ma ga duü̃xü̃gü rü naxü̃tawaama 
naxĩ. Rü nüma ga Ería rü nanamexẽxẽ ga 
yema Tupanaarü ãmarearü guchicaxü̃ ga 
rüngutaü̃xü̃. 31 Rü nanayauxpüta ga 12 
ga nuta nae̱xpü̱x ga nanegü ga Yacú ga 
Iraéuanegu ãégacü. 32 Rü guma 
nutagümaxã nanaxü ga Cori ya 
Tupanaarü ãmarearü guchicaxü̃. Rü 
yemawena rü ínanacaegu ga yema 
ãmarearü guchicaxü̃ rü 20 ga lítruxãcu 
ga nanetüchire nagu mexü̃ nixĩ ga norü 
taxmachate̱xe. 33 Rü yemawena rü mea 
inananu ga üxü. Rü ãgümücügu tüxü̃ 
inachexcu ga guxema wocaxacü, rü 
yema üxüétügu tüxü̃ nanugümachi. 34 Rü 
nhu̱xũchi nhanagürü: —¡Ãgümücü i tü̃xü̃ 
ngĩxü̃ pixügüãcu dexámaxã rü ngẽma 
namachiétügu rü ngẽma üxüétügu ngĩxü̃ 
pebagüãcu! —nhanagürü. Rü yemaacü 
nanaxügü ga duü̃xü̃gü. Rü wena nanamu 
nax yemaacü naxügüãxü̃ca̱x. Rü norü 
tamaepü̱xcüna wena nanamu nax yexma 
ngĩxü̃ nabagüãcuxü̃ca̱x ga tü̃xü̃. Rü 
yemaacü nanaxügü ga nümagü. 35 Rü 
yema dexá rü yema ãmarearü 
guchicaxü̃xü̃ ínayáeguãchi, rü yema 
ícaeguxü̃machate̱xe rü nanapá. 36 Rü 
yexguma orawa nanguxgu nax yaguãxü̃ 
ga wocaxacü, rü nüma ga Tupanaarü 
orearü uruxü̃ ga Ería rü naxca̱x nixũ ga 
yema ãmarearü guchicaxü̃. Rü tagaãcü 
nhanagürü: —Pa Corix, ya Abraáü̃arü rü 
Isáquiarü rü Iraéuanecüã̱xarü Tupanax 
¡cugü inawe̱x i nhu̱xmax nax cuma 
quixĩxü̃ i Iraéuanecüã̱xarü Tupana, rü 
chama nax chixĩxü̃ i curü duü̃xü̃, rü 
cuma quixĩxü̃ i choxü̃ cumuxü̃ nax 
chanaxüxü̃ca̱x i guxü̃ma i nhaa chaxüxü̃! 
37 ¡Choxü̃ nangãxü̃ga, Pa Corix, choxü̃ 
nangãxü̃ga nax ngẽmaãcü i nhaa 
duü̃xü̃gü nüxü̃ cua̱xgüxü̃ca̱x nax cuma 
quixĩxü̃ i Tupana rü nüxna cuxuxü̃ nax 
wena cuxca̱x nawoeguxü̃ca̱x! 
—nhanagürü. 38 Rü yexgumatama Cori 
ya Tupanaarü üxüema rü ngürüãchi 
yexma naétü nangu ga yema 
wocaxacümachi. Rü nixa ga yema 
namachi rü üxü rü wootama ga guma 
nutagü rü waixümü. Rü yema dexá ga 
yema ícaeguxü̃machate̱xewa yexmaxü̃ rü 
inayache. 39 Rü yemaxü̃ nadaugügu ga 
guxü̃ma ga duü̃xü̃gü rü nhaxtüanegu 
nanangücuchitanü rü nhanagürügü: 
—Nüma ya Cori nixĩ ya Tupana ixĩcü. 
Rü nüma ya Cori nixĩ ya Tupana ixĩcü 
—nhanagürügü. 40 Rü yexguma ga Ería 
rü yema duü̃xü̃güxü̃ nhanagürü: 
—¡Ípenayauxü̃ i guxü̃ma i Baáarü orearü 
uruü̃gü rü taxuxü̃táma ninha! 
—nhanagürü: Rü nüma ga duü̃xü̃gü rü 
ínanayauxü̃. Rü yexguma ga Ería rü 
natüxacü ga Chichóü̃wa nüxü̃ 
nanagagüxẽxẽ rü yexma nayadaü̃naxã. 
 
Ería rü pucüca̱x nayumüxẽ 
41 Rü yemawena ga Ería rü Acábixü̃ 
nhanagürü: —¡Íixũ rü yachibü rü yaxaxe! 
1 REIS 18 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
275 
Erü marü nicuxcu ya pucü —nhanagürü. 
42 Rü nüma ga Acábi rü natáegu rü 
nayachibü rü nayaxaxe. Notürü ga Ería 
rü ma̱xpǘne ga Carmérugu naxĩnagü. Rü 
yexma nayacaxã́pü̱xü rü nanangücuchi 
nhu̱xmata ga nachametü rü 
naã́pü̱xügümachate̱xewa nangu. 43 Rü 
norü ngü̃xẽẽruü̃xü̃ nhanagürü: 
—¡Dauxü̃guamaxü̃ra naxĩnagü, rü 
márguama yadawenü! —nhanagürü. Rü 
nüma ga norü duü̃xü̃ rü yéma naxũ rü 
márétü nayadawenü. Rü yemawena ga 
yema norü duü̃xü̃ rü nhanagürü: 
—Nataxuma nixĩ i ta̱xacü —nhanagürü. 
Notürü ga nüma ga Ería rü nanamu rü 
nhanagürü: —¡Rü 7 e̱xpü̱xcüna íyadau! 
—nhanagürü. 44 Rü yexguma marü norü 
7 e̱xpü̱xcüna íyada̱xgu rü yema norü 
duü̃xü̃ rü nhanagürü nüxü̃: —Rü nüxü̃ 
chadau i wüxi i íraxü̃ i caixanexü̃ i 
márchiüétüwa ĩnagüemaxü̃ i wüxi i 
naxme̱xẽraxü̃xü̃ —nhanagürü. Rü 
yexguma ga Ería rü norü duü̃xü̃xü̃ 
nhanagürü: —¡Paxa inanhaãchi rü 
Acábimaxã nüxü̃ yarüxu rü naweü̃gu 
yaxüe rü ínaxĩ̱x nawa ya daa ma̱xpǘne rü 
íyaxũ naxü̃pa ya pucü! —nhanagürü. 
45 Rü naweü̃gu naxĩnagü ga Acábi, rü 
paxa ĩane ga Yeréwa naxũ. Rü 
yexgumayane rü nanaxẽãchiane, rü 
nibua, rü tacü ga pucü ínangu. 46 Rü 
nüma ga Cori ya Tupana rü Eríana pora 
naxã. Rü yexguma marü nügüna 
pexnagüchirugu rü ĩane ga Yeréwa 
nanha. Rü Acábixü̃pa yéma nangu. 
 
Ería rü ma̱xpǘne ga Orébiwa nanha 
 
19
  
1 Rü nüma ga Acábi rü naxma̱x 
ga Yechabémaxã nüxü̃ nixu ga 
guxü̃ma ga yema Ería üxü̃, rü nhuxãcü 
nax nadaü̃naãxü̃ ga yema Baáarü orearü 
uruü̃gü. 2 Rü yexguma ga Yechabé rü 
wüxi ga ngĩrü duü̃xü̃xü̃ imu ga 
Eríamaxã nüxü̃ nax yanaxuxü̃ca̱x ga 
ngĩrü dexa rü nhanagürü: —Cuma rü 
Ería quixĩ rü chamax rü Yechabé chixĩ. 
Rü cumaxã nüxü̃ chixu rü name nixĩ i 
chorü tupanagü poraãcü choxü̃ napoxcu 
ega moxü̃ nhama i oragu tama cumaxã 
chanaxü̱xgu i ngẽma Baáarü orearü 
uruü̃gümaxã cuxüxü̃ —ngĩgürügü. 3 Rü 
nüma ga Ería rü nüxü̃ nicua̱xãchi ga 
ãũcümaxü̃wa nax nayexmaxü̃, rü 
yemaca̱x ĩane ga Bechéba ga 
Yudáanewa yexmanewa nanha. Rü 
yéma nanata̱x ga gumá norü 
ngü̃xẽẽruxü̃. 4 Rü yemawena rü taxúema 
íxãchiü̃xü̃wa naxũ. Rü wüxi ga ngunexü̃ 
inixũ, rü wüxi ga naixtüü̃wa 
nayarütoõchi. Rü nügügu naxĩnügu rü 
nayuxchaü̃. Rü yemaca̱x Cori ya 
Tupanaxü̃ nhanagürü: —¡Marütama Pa 
Corix, rü choxna nayaxu i nhaa chorü 
maxü̃! Erü woetátama chayu rü 
narümemae nax nhu̱xmatama chayuxü̃ 
—nhanagürü. 5 Rü yexma naixtüü̃gu 
naca rü yéma nape. Notürü wüxi ga 
dauxü̃cüã̱x ga Tupanaarü orearü 
ngeruxü̃ rü yéma nangu rü nüxü̃ 
yangṍgüãcüma nhanagürü nüxü̃: 
—¡Írüda rü nachibü! —nhanagürü. 6 Rü 
Ería rü nanadauáane, rü nüxü̃ nadau ga 
naeruxü̃tagu naxǘxü̃ ga wüxi ga poũ ga 
maixcuraxü̃ ga üxüétüwa iguxü̃ rü dexá 
ga yexma üweü̃xü̃. Rü yexguma ga 
nümax rü ínarüda rü nachibü rü naxaxe. 
Rü yemawena rü wena inaca. 7 Notürü 
ga Cori ya Tupanaarü orearü ngeruxü̃ 
ya dauxü̃cüã̱x rü wenaxarü Eríaxü̃tawa 
naxũ. Rü ínayaba̱i̱xgü, rü nhanagürü 
1 REIS 18 
,  
19 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
276 
nüxü̃: —¡Írüda rü nachibü! Erü yáxü̃gu 
tá quixũ i ngẽma ícuxũxü̃wa 
—nhanagürü. 8 Rü nüma ga Ería rü 
ínarüda, rü nachibü rü naxaxe. Rü yema 
õna rü pora nüxna naxã. Rü 40 ga 
ngunexü̃ rü 40 ga chütaxü̃ nixũ 
nhu̱xmata nawa nangu ga guma 
ma̱xpǘne ga Orébi. (Rü gumawa nixĩ ga 
Tupana ga Moichéca̱x nangóxü̃.) 9 Rü 
yexguma guma ma̱xpǘnewa nanguxgu 
ga Ería rü wüxi ga ãxmaxü̃gu naxücu, 
rü yéma nanangupetüxẽxẽ ga chütaxü̃. 
Rü nüma ga Cori ya Tupana rü namaxã 
nidexa, rü nhanagürü nüxü̃: —¿Ta̱xacü 
nua cuxü, Pa Eríax? —nhanagürü. 10 Rü 
nüma ga Ería nanangãxü̃ga rü 
nhanagürü: —Poraãcü naétüwa 
chachogü i curü ore, Pa Chorü Cori ya 
Tupana ya Guxü̃étüwa Ngẽxmacüx. Erü 
ngẽma Iraéuanecüã̱xgü rü marü nüxü̃ 
inarüngümae i ngẽma curü uneta ga 
namaxã cuxüxü̃, rü nagu napogüe i 
ngẽma curü ãmarearü guchicaxü̃gü, rü 
taramaxã tüxü̃ nadai ya yíxema curü 
orearü uruü̃gü. Rü chaxicatama 
íchayaxü, rü nhu̱xmax rü cha̱u̱xca̱x rü ta 
nadaugü nax choxü̃ yama̱xgüxü̃ca̱x 
—nhanagürü. 11 Rü nüma ga Cori ya 
Tupana rü nhanagürü nüxü̃: —¡Ínaxũxũ 
rü chaupe̱xe yachi ya daa 
ma̱xpǘneétüwa! —nhanagürü. Rü nüma 
ga Ería rü yemaacü nanaxü. Rü nüma 
ga Cori ya Tupana rü yéma naxüpetü. 
Rü wüxi ga poraxüchicü ga buanecü rü 
nagu nangu ga guma ma̱xpǘne, rü nabu 
rü ga nutagü rü nipue rü 
narüyiixü̃chipanü, notürü nüma ga 
Tupana rü tama gumá buanecüwa 
nayexma. Rü gumá buanecüwena rü 
naxĩã̱xãchiane, notürü nüma ga Tupana 
rü tama yema ĩã̱xãchianewa nayexma. 
12 Rü yema ĩã̱xãchianewe naxã ga wüxi 
ga üxüema, notürü nüma ga Tupana rü 
nataxuma ga yema üxüemawa. Rü yema 
üxüemawena rü yéma inanaxũ ga wüxi 
ga ígaxü̃ ga naga ga mexechixü̃. 13 Rü 
yexguma yema nagaxü̃ naxĩnügu ga 
Ería, rü nügü nidüxchametü norü 
gáuxü̃chirumaxã. Rü ínaxũxũ ga yema 
ma̱xpǘnearü ãxmaxü̃wa rü naa̱xgu 
nayachi. Rü yexma nachiyane rü nüxü̃ 
naxĩnü ga wüxi ga naga ga nüxü̃ nhaxü̃. 
—¿Ta̱xacü ngẽ́ma cuxü, Pa Eríax? 14 Rü 
nüma ga Ería rü nanangãxü̃ rü 
nhanagürü: —Nüxü̃ chicua̱xãchi nax 
poraãcü cuxü̃́ chachu̱xuxü̃, Pa Corix Pa 
Tupana ya Guxãétüwa Ngẽxmacüx. 
Notürü ngẽma Iraéuanecüã̱xgü rü marü 
nüxü̃ inayarüngümae ga yema namaxã 
nax icuxügaxü̃. Rü nagu napogüe i 
ngẽma curü ãmarearü guchicaxü̃gü, rü 
yimá curü orearü uruü̃gü rü taramaxã 
nanadai. Rü chaxicatama íchayaxü i 
nhu̱xmax notürü cha̱u̱xca̱x rü ta 
nadaugü nax choxü̃ yama̱xgüxü̃ca̱x 
—nhanagürü. 15 Rü yexguma ga Cori ya 
Tupana rü Eríaxü̃ nhanagürü: —¡Ẽcü 
natáegu nagu i ngẽma nama ga noxri 
nagu quixũxü̃ i Damácuarü chianexü̃wa 
daxü̃! Rü ngẽxguma Damácuarü ĩanewa 
cunguxgu ¡rü chíxü̃maxã nabaeru ya 
Achaéu nax Chíriaanearü ãẽ̱xgacü nax 
yixĩxü̃ca̱x! 16 ¡Rü ngẽxgumawena rü 
chíxü̃maxã nabaeru ya Yeú ya Níchi 
nane, nax Iraéuanecüã̱xgüarü ãẽ̱xgacü 
nax yixĩxü̃ca̱x! ¡Rü ngẽxgumarüxü̃ ta 
chíxü̃maxã nabaeru ya Erichéu ya 
Cháfachi nane ya Abe-Meúracüã̱x nax 
cuchicüxü chorü orearü uruxü̃ nax 
yixĩxü̃ca̱x! 17 Rü yíxema Achaéume̱xẽwa 
1 REIS 19 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
277 
inhaxe rü Yeú tá tüxü̃ nima̱x. Rü yíxema 
Yeúme̱xẽwa inhaxe rü Erichéu tá nixĩ i 
tüxü̃ da̱i̱xcü. 18 ¡Rü dücax, rü cumaxã 
nüxü̃ chixu rü chama rü marü 
íchayaxügüxẽxẽ i 7,000 i 
Iraéuanecüã̱xgü i taguma Baápe̱xegu 
caã́pü̱xügüxü̃ nax nüxü̃ 
yacua̱xüü̃güxü̃ca̱x! —nhanagürü ga 
Tupana. 
 
Tupana rü Erichéuxü̃ nayaxu 
19 Rü yexguma ga nüma ga Ería rü 
inaxũãchi, rü Erichéu ga 
waixümüanearü aiegumüanewa 
puracücüxü̃ yexma nangau. Rü gumá 
Erichéupe̱xegu naxĩ ga 12 chimüxü̃ ga 
woca ga taxrechigü nügüwa ngacuxü̃, rü 
nümatama ga Erichéu namaxã nixũ ga 
yema nawa iyacuáxü̃. Rü nüma ga Ería 
rü Erichéuca̱x nixũ rü Erichéuétügu 
nanacha̱xanagü ga norü gáuxü̃chiru. 
20 Rü nüma ga Erichéu rü nüxna yéma 
ninha ga norü wocagü, rü Eríawe nangẽ, 
rü nhanagürü nüxü̃: —Chanaxwa̱xe i 
choxü̃ cuxüchica nax chaunatüxü̃ rü 
chauéxü̃ chayameãẽxü̃ca̱x, rü 
nhu̱xmachi tá cuwe charüxũ 
—nhanagürü. Rü yexguma ga nüma ga 
Ería rü nhanagürü nüxü̃: —Marü name i 
ngẽ́ma cuxũ, notürü ¡nüxna nacua̱xãchi 
nax Tupana marü cuxca̱x ca̱xaxü̃ nax 
norü orearü uruxü̃ quixĩxü̃ca̱x! 
—nhanagürü. 21 Rü nüma ga Erichéu rü 
Eríana nixũgachi rü taxre ga woca ga 
yatüxü̃ niyaxu, rü nanadai, rü 
ãgümücügu inanachexcu. Rü yema 
naixmena̱xãgü ga wocawa 
ina̱i̱xgüxü̃maxã nanaxüxü̃xü̃. Rü 
yemawa ínanagu ga namachi, rü 
namücügüxü̃ nanangõ̱xẽxẽ. Rü 
yemawena rü Eríawe narüxũ norü 
ngü̃xẽẽruxü̃. 
…… 
 
Acábi rü Nabúchiarü úwanecü 
 
21
  
1 Rü wüxi ga yatü ga ĩane ga 
Yerécüã̱x ga Nabúchigu ãégacü 
rü guma ĩanewa nüxü̃́ nayexma ga wüxi 
ga úwanecü ga ãẽ̱xgacü ga Acábipataarü 
ngaicamána. 2 Rü wüxi ga ngunexü̃ ga 
Acábi rü Nabúchixü̃ nhanagürü: 
—¡Choxna naxã i curü úwanecü nax 
ngẽmaãcü choxü̃́ nangexmaxü̃ca̱x i 
chorü nanetünecü erü chapatana 
nangaicama! Rü ngẽmachicüxü tá cuxna 
chanaxã i wüxi i úwanecü i 
irümemaexü̃, rüe̱xna ega cunaxwa̱xegu 
rü diẽrumaxã cuxü̃́ chanaxütanü 
—nhanagürü. 3 Notürü ga Nabúchi rü 
Acábixü̃ nangãxü̃ga rü nhanagürü: —Rü 
Tupana tama nanaxwa̱xe nax cuxna 
chanaxãxü̃ i nhaa naane i chaunatü 
choxna ãxü̃ —nhanagürü. 4 Rü yema 
Nabúchiarü ngãxü̃gagu rü nüma ga 
Acábi rü nangechaü̃ãcüma rü 
nanuãxẽãcüma napataca̱x natáegu, yerü 
Nabúchi rü namaxã nüxü̃ nixu ga 
tagutáma nüxna nax naxããxü̃ ga yema 
naane ga nanatü nüxna ãxü̃. Rü nüma 
ga Acábi rü nachiü̃wa nangu, rü 
naxchiãü̃gu nayaca, rü ĩxtapü̱xguama 
nabuenü, rü tama nachibüchaü̃. 5 Rü 
yexguma ga naxma̱x ga Yechabé rü 
naxca̱x iyaxũ rü ngĩgürügü nüxü̃: 
—¿Ta̱xacüca̱x cuma rü tama 
cuchibüchaxü̃? —ngĩgürügü. 6 Rü nüma 
ga Acábi rü ngĩxü̃ nangãxü̃ga rü 
nhanagürü: —Nabúchimaxã chidexa, rü 
nüxna naxca̱x chaca nax choxü̃ namaxã 
nataxexü̃ca̱x i norü úwanecü. Rü 
1 REIS 19 
,   
21 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
278 
ngẽxgumachi choxna naxãã̱xgu rü to i 
úwanecümaxã nüxü̃́ chanaxüchicüxü. 
Notürü i nümax rü tama choxna 
nanaxãxchaü̃ —nhanagürü. 7 Rü 
yexguma ga naxma̱x ga Yechabé rü 
inangãxü̃ga rü ngĩgürügü nüxü̃: 
—Notürü cuma quixĩ i nua Iraéuanewa 
ãẽ̱xgacü quixĩxü̃. ¡Rü yachibü rü 
nataãxẽ! Rü marü chama cuxü̃́ tá 
chanayaxu i Nabúchiarü úwanecü 
—ngĩgürügü. 8 Rü yexgumatama ga 
ngĩma rü Acábiégagu inaxümatü ga 
nhuxre ga popera. Rü yemagu 
iyaxǘcuchi ga Acábiarü cua̱xruxü̃ ga 
norü ãnerawa yexmaxü̃. Rü nhu̱xũchi 
iyamu naxca̱x ga guma ĩane ga Yeréarü 
ãẽ̱xgacügü. 9-10 Rü yema ngĩrü 
poperagüwa rü nhanagürü: —¡Ẽcü, 
guxü̃ma i duü̃xü̃gümaxã nüxü̃ pexu nax 
nangutaque̱xegüxü̃ca̱x nax tama 
pechibueãcüma peyumüxẽgüxü̃ca̱x! ¡Rü 
nüxna pexu ya Nabúchi nax petanüwa 
naxũxü̃ca̱x! ¡Rü naxca̱x peda̱u̱x i taxre i 
yatü i nüxü̃ ixugüxü̃ nax nüma ya 
Nabúchi rü Tupanamaxã naguxchigaxü̃ 
rü ãẽ̱xgacümaxã chixexü̃ naxueguxü̃! 
¡Rü ngẽmaxü̃ pexĩnüeguwena, rü 
ípenagaxüchi rü nutamaxã 
ípenamuxũchi rü peyamá! —nhanagürü 
ga yema ngĩrü poperagüwa. 11 Rü nüma 
ga yema ãẽ̱xgacügü ga guma ĩanecüã̱x 
rü nayanguxẽẽgü ga yema ngĩrü 
poperagüwa namaxã nüxü̃ yaxuxü̃. 12 Rü 
nanaxügü ga yema ngutaque̱xe rü yéma 
Nabúchina nacagüe. 13 Rü nüma ga 
yema taxre ga yatügü rü guxü̃ma ga 
duü̃xü̃güpe̱xewa doraxü̃mare nixugüe 
Nabúchichiga. Rü nhanagürügü: —Nhaa 
Nabúchi rü Tupanamaxã naguxchiga rü 
ãẽ̱xgacü ya Acábimaxã rü ta naguxchiga 
—nhanagürügü. Rü yemaxü̃ naxĩnüegu 
ga duü̃xü̃gü, rü Nabúchixü̃ niyauxgü rü 
ĩanepechinüwa nanagáuchigügü. Rü 
yexma nutamaxã ínanamuxũchigü rü 
yemaacü nanayuxẽxẽ. 14 Rü yexü̃ 
nawagüeguwena ga guma ĩanearü 
ãẽ̱xgacügü, rü Yechabéxü̃tawa 
namugagü rü nhanagürügü: —Nabúchi 
rü marü nutamaxã ínanamuxũchigü i 
duü̃xü̃gü, rü marü nayu —nhanagürügü. 
15 Rü yexguma Yechabé nüxü̃ 
cuáchigagu ga Nabúchi rü marü nax 
nayuxü̃ rü ngĩgürügü nüxü̃ ga gumá 
ngĩte ga Acábi: —Yema úwanecü ga 
Nabúchi tama cuxü̃ namaxã taxechaü̃xü̃, 
rü nhu̱xmax rü ngetanüãcüma cuxrü 
nixĩ. Erü nüma ya Nabúchi rü marü 
nayu —ngĩgürügü. 16 Rü yemaxü̃ 
naxĩnügu ga Acábi rü ínayadau ga yema 
Nabúchiarü úwanecü, rü noxrüxü̃ 
nayaxĩxẽxẽ. 17 Notürü nüma ga Cori ya 
Tupana rü Eríaxü̃ nhanagürü: 
18 —Dücax, rü nhu̱xmatama 
Chamáriawa naxũ i naxü̃tawa i 
Iraéuanecüã̱xgüarü ãẽ̱xgacü ya Acábi. 
Rü nüma i nhu̱xmax rü nawa nangexma 
i ngẽma Nabúchiarü úwanecü i noxrüxü̃ 
yaxĩxẽẽxü̃. 19 Rü nhacurügü tá nüxü̃: “Pa 
Acábi, rü Cori ya Tupana rü nhanagürü 
cuxü̃: ‘Nhu̱xma nax cuyamáxü̃ ya 
Nabúchi rü nüxna nax cuyapuxü̃ i 
ngẽma noxrütama ixĩxü̃, rü ngẽmaca̱x i 
nhu̱xmax i cumax rü tá ta cugügu 
nade̱xgüe i airugü yematama nachica ga 
Nabúchigü nawa nade̱xgüãxü̃wa’ ” 
—nhanagürü ga Tupana. Rü nüma ga 
Ería rü yéma Acábixü̃tawa naxũ nax 
namaxã nüxü̃ yanaxuxü̃ca̱x. 20 Rü nüma 
ga Acábi rü Eríaxü̃ nangãxü̃ rü 
nhanagürü: —¿Cumax, Pa Chorü Uanüx, 
1 REIS 21 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
279 
rü choxü̃ icuyangauama? —nhanagürü. 
Rü nüma ga Ería rü nanangãxü̃ rü 
nhanagürü nüxü̃: —Ngü̃, cuxü̃ 
ichayangau nax cumaxã nüxü̃ 
chayarüxuxü̃ca̱x nax Cori ya 
Tupanape̱xewa poraãcü chixexü̃ nax 
cuxüxü̃. 21 Rü ngẽmaca̱x ya Cori ya 
Tupana rü nhanagürü cuxü̃: “Rü tá 
cuxca̱x íchananguxẽxẽ i taxü̃ i guxchaxü̃ 
i chixexü̃ rü cugagu tá chanadai i 
guxü̃ma i cutanüxü̃gü i yatüxü̃gü i 
Iraéuanewa ngẽxmagüxü̃. 22 Rü yema 
Nabá nane ga Yerubuã́ũtanüxü̃maxã, rü 
yema Aía nane ga Baáchatanüxü̃maxã 
chaxüxü̃rüxü̃ tá chanaxü namaxã i 
ngẽma cutanüxü̃gü. Erü yema 
ãẽ̱xgacügürüxü̃ choxü̃ cunuxẽxẽ nagagu 
nax chixexü̃gu cunayi̱xẽẽxü̃ i 
Iraéuanecüã̱xgü”, nhanagürü ga Tupana. 
23 Rü Yechabéchiga rü Cori ya Tupana 
rü nhanagürü: “Rü ngẽma airugü rü tá 
ngĩxü̃ nangṍmachigü i Yeréarü 
ĩanechipenüwa. 24 Rü ngẽma 
cutanüxü̃gü i ĩanegu yuexü̃, rü airugü tá 
nanangṍmachi. Rü ngẽma cutanüxü̃gü i 
ĩanearü düxétügu yuexü̃, rü ẽxchagü tá 
nanangṍmachigü” —nhanagürü. 25 Rü 
nataxuma ga to ga Iraéuanecüã̱xarü 
ãẽ̱xgacü ga Acábirüxü̃ naxma̱xgagu 
chixexü̃ üxü̃ ga Tupanape̱xewa. 26 Rü 
nüma ga Acábi rü poraãcü 
Tupanape̱xewa chixexü̃ naxü ga 
yexguma yema tupananetachicüna̱xãxü̃ 
yacua̱xüxü̃gu naxrüxü̃ ga yema 
Amuréutanüxü̃gü ga Cori ya Tupana 
Iraéutanüxü̃gütanüwa íwoxü̃xü̃. 27 Rü 
yexguma yema Ería namaxã nüxü̃ 
ixuxü̃xü̃ naxĩnügu ga Acábi rü 
nügüchirugu nagáugü. Rü témüxü̃ ga 
naxchirugu nicu̱x rü tama nachibü. Rü 
yema témüxü̃ ga naxchirumaxã napeexü̃ 
rü nangechaü̃ãcüma inarüxũũxü̃. 28 Rü 
yexguma ga Cori ya Tupana rü Eríaxü̃ 
nhanagürü: 29 —¿Nüxü̃ cudauxü̃ yixĩxü̃ 
ya Acábi nax nhuxãcü chape̱xewa nügü 
ínaxíxraxü̃? Rü ngẽma nax chape̱xegu 
nügü ínaxíxraxü̃gagu rü taxũtáma 
chixexü̃ naxacügütanüwa changuxẽxẽ i 
nhu̱xmax nax namaxü̱̃xü̃gu i nüma ya 
Acábi. Notürü ngẽxguma marü 
nayu̱xguwena rü nane ãẽ̱xgacü ixĩxgu tá 
nixĩ i Acábiacügüca̱x íchananguxẽẽxü̃ i 
ngẽma chixexü̃ nax ngẽmaãcü 
yanaxoxü̃ca̱x i natanüxü̃gü 
—nhanagürü. 
 
Micaía nüxü̃ nixu rü Acábixü̃ tá 
narüporamae i norü uanügü 
 
22
  
1 Rü marü tamaepü̱x ga 
taunecü ninge nax taguma 
nügü nadaixü̃ ga Iraéuanecüã̱xgü 
namaxã ga Chíriaanecüã̱xgü. 2 Notürü 
gumá norü tamaepü̱x ga taunecügu rü 
nüma ga Yudáanearü ãẽ̱xgacü ga 
Yochapá rü Iraéuanecüã̱xarü ãẽ̱xgacü ga 
Acábixü̃tagu nanaxũane. 3 Rü nüma ga 
Iraéuanecüã̱xarü ãẽ̱xgacü rü norü 
ngü̃xẽẽruü̃güxü̃ nhanagürü: —Pema rü 
marü nüxü̃ pecua̱x rü yima ĩane ya 
Ramúchi ya Yiriáyianewa ngexmane rü 
tüxna naxü. ¿Rü tü̱xcüü̃ i tama pora 
taxüe nax naxme̱xwa napuxü̃ca̱x i 
ngẽma Chíriaanearü ãẽ̱xgacü? 
—nhanagürü. 4 Rü yexguma ga nüma ga 
Acábi rü ãẽ̱xgacü ga Yochapána naca rü 
nhanagürü: —¿Ẽ̱xna tama choxü̃ 
íquixümücüchaü̃xü̃ nax yanapuxü̃ca̱x ya 
yima ĩane ya Ramúchi ya Yiriáyianewa 
ngexmane? —nhanagürü. Rü nüma ga 
Yochapá rü nanangãxü̃ rü nhanagürü: 
1 REIS 21 
,  
22 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
280 
—Chama rü chorü churaragü rü 
ítamemare nax pexü̃ tarüngü̃xẽẽgüxü̃. 
5 Notürü naxü̃pa nax ngẽma ixüxü̃, rü 
name nixĩ i Cori ya Tupanaarü ĩnüca̱x 
tadaugü ngoxi norü ngúchaü̃ yixĩxü̃ i 
ngẽma —nhanagürü. 6 Rü nüma ga 
Iraéuanecüã̱xarü ãẽ̱xgacü rü 
nanangutaque̱xexẽxẽ ga wixgutaa̱x 400 
ga norü tupanaarü orearü uruü̃gü. Rü 
yemagüna naca rü nhanagürü: —¿Marü 
namexü̃ yixĩxü̃ rü ẽ̱xna tama nax 
napu̱xü̃ ya yima ĩane ya Ramúchi ya 
Yiriáyianewa ngexmane? —nhanagürü. 
Rü nüma ga yema orearü uruü̃gü rü 
nanangãxü̃gü rü nhanagürügü: —Marü 
name i naxca̱x ípeyaxüãchi nax 
peyapu̱xü̃ca̱x erü Cori ya Tupana rü 
marü cuxna nanaxã —nhanagürügü. 
7 Notürü ga nüma ga Yudáanearü 
ãẽ̱xgacü ga Yochapá rü ínacaama rü 
nhanagürü: —¿Nua rü nataxuma i to i 
orearü uruxü̃ i aixcuma Cori ya 
Tupanaarü orearü uruxü̃ ixĩxü̃ nax 
ngẽma rü ta namexü̃ nax nüxna 
ica̱xaxü̃? —nhanagürü. 8 Rü nüma ga 
Iraéuanecüã̱xarü ãẽ̱xgacü ga Acábi rü 
Yochapáxü̃ nangãxü̃ rü nhanagürü: 
—Ngü̃, nangexma nixĩ ya wüxi nax tüxü̃́ 
Tupanana naca̱xacü, rü nüma nixĩ ya 
Micaía ya Irá nane. Notürü naxchi 
chaxai erü taguma ta̱xacürü mexü̃xü̃ 
chamaxã nixu, rü guxü̃guma 
chixemarexü̃xicatama nixu 
—nhanagürü. Notürü nüma ga Yochapá 
rü nanangãxü̃ rü nhanagürü: —¡Tauxü̃́ i 
ngẽma nhacuxü̃! —nhanagürü. 9 Rü 
yexgumatama ga nüma ga 
Iraéuanecüã̱xarü ãẽ̱xgacü rü wüxi ga 
norü churaragüeruca̱x naca rü 
nhanagürü nüxü̃: —¡Paxa nua penaga 
ya yimá Irá nane ya Micaía! 
—nhanagürü. 10 Rü nüma ga guma 
Iraéuanecüã̱xarü ãẽ̱xgacü ga Acábi, rü 
Yudáanearü ãẽ̱xgacü ga Yochapá rü 
meama ninga̱xãẽ ga norü 
ãẽ̱xgacüchirumaxã rü yexma ĩane ga 
Chamáriaarü ĩã̱xü̃tagu ínatoxü̃ norü 
tochicaxü̃gu. Rü guxü̃ma ga yema 
tupananetaarü orearü uruü̃gü rü 
ãẽ̱xgacüpe̱xewa nüxü̃ nixu ga yema ore 
ga naãxẽwa íngugüxü̃. 11 Rü wüxi ga 
orearü uruxü̃ ga Yedequía ga Quenána 
nane rü nanaxü ga nhuxre ga 
wocachatacu̱xrechicüna̱xã ga 
férunaxca̱x. Rü nhu̱xũchi tagaxãcü 
nhanagürü: —Rü ngẽma nhanagürü ya 
Cori ya Tupana: “Rü nhaa 
wocachatacu̱xregümaxã tá nixĩ i 
cunadaixü̃ i ngẽma Chíriaanecüã̱xgü 
nhu̱xmatáta cunagu̱xẽẽ̱x” —nhanagürü. 
12 Rü guxü̃ma ga yema orearü uruü̃gü 
yemaxü̃tama nixugüe namaxã ga yema 
ãẽ̱xgacügü. Rü nhanagürügü nüxü̃: 
—¡Ẽcü naxca̱x ípeyaxüãchi ya yima ĩane 
ya Ramúchi ya Yiriáyianewa ngexmane! 
Rü tá nüxü̃ perüporamae, erü nüma ya 
Cori ya Tupana rü marü cuxme̱xgu 
nananguxẽxẽ, Pa Ãẽ̱xgacüx 
—nhanagürügü. 13 Rü yoxni ga yema 
churara ga Micaíaca̱x yaca̱xü̃ rü 
nhanagürü nüxü̃: —Guxü̃ma i ngẽma 
togü i orearü uruü̃gü rü wüxigu 
ãẽ̱xgacümaxã nüxü̃ nixugüe nax nüma 
tá yixĩxü̃ i naporamaexü̃ ya yima 
ĩanearü puwa. Rü ngẽmaca̱x rü cuxü̃ 
chaca̱a̱xü̃ nax cuma rü ta ngẽxgumarüxü̃ 
ãẽ̱xgacümaxã nüxü̃ quixuxü̃ nax nüma 
tá yixĩxü̃ i naporamaexü̃ ya yima 
ĩanearü puwa —nhanagürü. 14 Rü nüma 
ga Micaía nanangãxü̃ rü nhanagürü: 
1 REIS 22 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
281 
—Tupanaégagu cumaxã nüxü̃ chixu rü 
ngẽma ore i nüma ya Tupana chamaxã 
nüxü̃ yaxuxü̃xicatátama nixĩ i tá nüxü̃ 
chixuxü̃ —nhanagürü. 15 Rü yemawena 
rü nüma ga Micaía rü ãẽ̱xgacüxü̃tawa 
naxũ. Rü nüma ga ãẽ̱xgacü rü Micaíana 
naca rü nhanagürü: —Pa Micaíax ¿marü 
namexü̃ nax naxca̱x ítayaxüãchixü̃ ya 
yima ĩane ya Ramúchi ya Yiriáyianewa 
ngexmane rü ẽ̱xna tama? —nhanagürü. 
Rü nüma ga Micaía rü nanangãxü̃ rü 
nhanagürü: —Marü name nax naxca̱x 
ípeyaxüãchixü̃ erü nüma ya Cori ya 
Tupana rü marü pexü̃ naporaexẽxẽ nax 
pexme̱xgu nanguxẽẽãxü̃ ya yima ĩane 
—nhanagürü. 16 Notürü nüma ga 
ãẽ̱xgacü rü Micaíaxü̃ nangãxü̃ rü 
nhanagürü: —Marü mue̱xpü̱xcüna 
cumaxã nüxü̃ chixu rü ngẽxguma 
ta̱xacüxü̃ chamaxã quixuxgu rü 
chanaxwa̱xe i Tupanaégagu aixcumaxü̃ 
chamaxã quixu —nhanagürü. 17 Rü 
nüma ga Micaía rü nanangãxü̃ rü 
nhanagürü: —Nüxü̃ chadau i guxü̃ma i 
Iraéuanecüã̱xgü i ma̱xpǘneanegu 
woonemarexü̃ rü nhama carnérugü i 
ngearü daruü̃áxü̃rüxü̃ nax yixĩgüxü̃. Rü 
nüma ya Cori rü nhanagürü: “Nhaa 
duü̃xü̃gü rü nangearü daruü̃ã̱xgü, rü 
ngẽmaca̱x name nixĩ i wüxichigü i 
nüma rü napataca̱x nawoegu” 
—nhanagürü. 18 Rü nüma ga 
Iraéuanecüã̱xarü ãẽ̱xgacü rü nhanagürü 
Yochapáxü̃: —Ngẽma nixĩ i cumaxã 
nüxü̃ chixuxü̃. Rü nhaa yatü rü taguma 
ta̱xacürü mexü̃xü̃ chamaxã nixu. Rü 
ngẽma nüxü̃ yaxuxü̃ rü chixexü̃xicatama 
nixĩ —nhanagürü. 19 Rü nüma ga Micaía 
rü nanangãxü̃ rü nhanagürü: 
—Chanaxwa̱xe i curüxĩnü i nhaa to i 
norü ore ya Tupana. Rü nüxü̃ chadau ya 
Tupana ya norü tochicaxü̃wa rütocü, rü 
guxü̃ma i dauxü̃cüã̱x i orearü ngeruxü̃ i 
naxü̃tagu chigüxü̃ i norü tügünecüwawa 
rü norü to̱xoxwecüwawa. 20 Rü yexguma 
ga nüma ga Cori ya Tupana rü ínaca rü 
nhanagürü: “¿Texé tá tixĩ ya Acábina 
ĩnüxe rü ngẽmaãcü naxca̱x ixĩãchixü̃ca̱x 
ya yima ĩane ya Ramúchi ya 
Yiriáyianewa ngexmane nax ngẽmaãcü 
ngẽxma nayuxü̃ca̱x?” nhanagürü. Rü 
nhuxre ga norü orearü ngeruü̃gü rü 
nüxü̃ nixugüe ga wüxi ga ĩnü, rü togü 
ga toraxü̃xü̃ ga ĩnü. 21 Notürü wüxi ga 
dauxü̃cüã̱x rü Cori ya Tupanaxü̃tawa 
naxũ, rü nhanagürü: “Chama rü tá 
ngẽ́ma chaxũ nax Acábina 
chayaxĩnüxü̃ca̱x”, nhanagürü. Rü nüma 
ga Cori ya Tupana rü nüxna naca nax 
nhuxãcü tá yixĩxü̃ ga nüxna naxĩnüxü̃. 
22 Rü nüma ga yema dauxü̃cüã̱x rü 
Tupanaxü̃ nangãxü̃ rü nhanagürü: 
“Chama rü tá doramare i ore naãxẽwa 
changuxẽxẽ i guxü̃ma i ngẽma Acábiarü 
tupananetaarü orearü uruü̃gü”, 
nhanagürü. Rü yexguma ga nüma ga 
Cori ya Tupana rü nhanagürü nüxü̃: 
“Cuma i nüxü̃ cucuáxü̃ nax ngẽma 
cunaxüxü̃” —nhanagürü. 23 Rü yexguma 
ga Micaía rü Acábixü̃ nhanagürü: 
—Nhu̱xmawaxi nixĩ i nüxü̃ cucuáxü̃ nax 
nüma ya Cori ya Tupana rü curü orearü 
uruü̃gügu naxüãxü̃ i wüxi i naãxẽ i 
doramaxã naa̱xgüwa idexaxü̃ rü curü 
yuchigaxü̃ ixugümarexü̃ —nhanagürü. 
24 Rü yexguma ga Yedequía ga Quenána 
nane rü Micaíaca̱x nixũ rü 
nayapechametü rü nhanagürü nüxü̃: 
—¿Nhuxgu nixĩ i Tupanaãxẽ i choxna 
yaxũgachixü̃ nax cumaxãma 
1 REIS 22 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
282 
yadexaxü̃ca̱x? —nhanagürü. 25 Rü nüma 
ga Micaía rü nanangãxü̃ rü nhanagürü 
nüxü̃: —Ngẽma naxca̱x ícuca̱xaxü̃arü 
ngãxü̃ rü tá nüxü̃ cucua̱x i ngẽxguma 
ĩpatagügu nuxica ícunacúchigügu 
naxcha̱xwa i ngẽma cuxü̃ ima̱xgüchaü̃xü̃ 
—nhanagürü. 26 Rü yexguma ga nüma 
ga ãẽ̱xgacü ga Acábi rü norü purichíaxü̃ 
namu nax Micaíaxü̃ yayauxgüxü̃ca̱x rü 
nhanagürü: —¡Peyaya̱xux i Micaía rü 
daa ĩanearü ãẽ̱xgacü ya Amóũxü̃tawa rü 
chaune ya Yuáxü̃tawa penaga! 27 ¡Rü 
namaxã nüxü̃ pexu ya ãẽ̱xgacü rü 
napoxcuã rü íxramarexü̃ i õna rü dexá 
nüxna naxãgü rü nhu̱xmatáta mea 
íchangu nax daiwa ne chaxũxü̃! 
—nhanagürü. 28 Rü yexguma ga nüma 
ga Micaía rü nanangãxü̃ rü nhanagürü: 
—Ngẽxguma cuma tá maxü̃ãcü 
cutáegu̱xgux, rü ngẽmawa tá nüxü̃ 
cucua̱x nax Tupana rü tama chawa 
yadexaxü̃ —nhanagürü. 29 Rü yexguma 
ga nüma ga Acábi ga Iraéuanecüã̱xarü 
ãẽ̱xgacü rü nüma ga Yochapá ga 
Yudáanearü ãẽ̱xgacü rü naxca̱x 
inaxĩãchi ga guma ĩane ga Ramúchi ga 
Yiriáyianewa yexmane. 30 Rü nüma ga 
Iraéuanecüã̱xarü ãẽ̱xgacü rü Yochapáxü̃ 
nhanagürü: —Chama rü tá tomare i 
naxchirugu chicu̱x i ngẽxguma 
ichocu̱xgux nax ngẽma 
Chíriaanecüã̱xgümaxã yigü idaixü̃ca̱x, 
rü cuma rü tá chauxchirugu quicu̱x 
—nhanagürü. Rü yemaacü ga 
Iraéuanecüã̱xarü ãẽ̱xgacü rü tomare ga 
naxchirugu yacúãcüma nixĩ ga nügü 
nadaixü̃. 31 Notürü nüma ga gumá 
Chíriaanecüã̱xarü ãẽ̱xgacü, rü nüxna 
naxãga ga yema 32 ga norü 
churaragüeru ga cowaru itúgüne ga 
naweü̃maxã icua̱xgüxü̃, rü nhanagürü: 
—¡Taxũtáma pegü namaxã pedai ega 
tama Iraéuanecüã̱xarü ãẽ̱xgacü yixĩxgu! 
—nhanagürü. 32 Rü yexguma yema 
churaragüeru Yochapáxü̃ daugügu, rü 
naxca̱x naxĩ rü nüxü̃ ínachomaeguãchi 
nax namaxã nügü nadaixü̃ca̱x yerü 
nüma nüxü̃ nacua̱xgügu rü guma nixĩ ga 
Iraéuanecüã̱xarü ãẽ̱xgacü. Rü yemaca̱x 
ga Yochapá rü aita naxü, rü ngü̃xẽẽca̱x 
ínaca. 33 Rü yexguma nüxü̃ 
nicua̱xãchitanü nax tama gumá yixĩxü̃ 
ga Iraéuanecüã̱xgüarü ãẽ̱xgacü rü nüxna 
nixĩgachimare, rü marü tama nawe 
nangẽgü. 34 Notürü wüxi ga 
Chíriaanecüã̱xarü churara yexma 
nanamaxmare ga norü würa rü meama 
Iraéuanecüã̱xarü ãẽ̱xgacüca̱x ninha rü 
norü daixchirucuchitamaxã 
namexchinü, rü poraãcü nanapi̱x. Rü 
yemaca̱x ga nüma ga Acábi rü 
naweü̃arü ũxẽẽruü̃xü̃ namu, rü 
nhanagürü: —¡Chamaxã natáegu rü 
choxü̃ ínamue erü poraãcü chanapi̱x! 
—nhanagürü. 35 Rü niyexeraguchigü ga 
yema nügü nax nadaixü̃ ga 
Iraéuanecüã̱x namaxã ga Chíriaanecüã̱x. 
Rü nüma ga Iraéuanecüã̱xarü ãẽ̱xgacü 
rü naweü̃watama nayexma rü yema 
naweü̃arü ũxẽẽruxü̃ nüxü̃ narüngü̃xẽẽ 
nax inachixü̃ca̱x. Rü yemaacü 
Chíriaanecüã̱xmaxã nügü nada̱i̱x. 
Notürü yexguma marü nayáuanegu rü 
nayu ga nüma ga guma ãẽ̱xgacü ga 
Acábi. Rü guma nagü rü naweü̃xü̃mawa 
narüchu̱xchue. 36-37 Rü yexguma marü 
yanaxücuchaü̃gu ga üa̱xcü rü 
Iraéuanecüã̱xarü churaragü rü 
nhanagürügü: —Wüxíechigü rü tümaarü 
ĩaneca̱x rü tümaarü naaneca̱x tawoegu 
1 REIS 22 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
283 
erü ya ãẽ̱xgacü rü marü nayu 
—nhanagürügü. Rü nüma ga guma 
ãẽ̱xgacü rü ĩane ga Chamáriawa 
nanangegü, rü yexma nayata̱xgü. 38 Rü 
yexguma marü inata̱xgüãguwena, rü 
nanayauxgü ga guma naweü̃ nawa ga 
wüxi ga puchu ga Chamáriawa yexmacü 
rü ngexü̃gü ga chixri maxẽxü̃ nawa 
aiyagüxü̃cü. Rü ga airugü rü 
nanade̱xegü ga guma Acábigü yema 
Cori ya Tupana nüxü̃ ixuxü̃rüxü̃. 
……  
1 REIS 22 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
284 
…… 
 
Tupana nayaga ga Ería 
 
2
  
1 Rü yexguma nawa nanguxchaü̃gu 
nax dauxü̃guxü̃ ga naanewa Eríaxü̃ 
nagaxü̃ ga Cori ya Tupana nagu ga wüxi 
ga buanecü ga íxã̱ũ̱xẽmacü, rü nüma ga 
Ería rü norü ngü̃xẽẽruxü̃ ga Erichéu rü 
ĩane ga Yigáwa ínachoxü̃. 2 Rü nüma ga 
Ería rü Erichéuxü̃ nhanagürü: —¡Nuxã 
rüxã̱ũ̱x! Erü Cori ya Tupana rü Betéuwa 
choxü̃ namu —nhanagürü. Notürü 
nüma ga Erichéu rü nanangãxü̃ rü 
nhanagürü: —Cori ya Tupanaégagu rü 
cuégagu cumaxã nüxü̃ chixu rü 
tagutáma cuxü̃ changemücüxẽxẽ 
—nhanagürü. Rü yemaca̱x wüxigu 
nügümaxã Betéuwa naxĩ. 3 Notürü yema 
ngextü̱xücügü ga Betéuwa Tupanaarü 
orearü uruü̃ca̱x ngúexü̃ rü Erichéuca̱x 
nibuxmü. Rü nüxna nacagüe rü 
nhanagürügü: —¿Nüxü̃ cucuáxü̃ rü 
nhu̱xmax tá nixĩ ya Tupana i cuxna 
yagaãxü̃ ya Ería? —nhanagürügü. Rü 
nüma ga Erichéu rü nanangãxü̃ rü 
nhanagürü nüxü̃: —Ngemáacüx, marü 
nüxü̃ chacua̱x. Notürü tama 
chanaxwa̱xe i nüxü̃ pexu —nhanagürü. 
4 Rü yemawena rü nüma ga Ería rü 
Erichéuxü̃ nhanagürü: —¡Ẽcü nuxã 
rüxã̱ũ̱x! Erü Cori ya Tupana rü 
Yericówa choxü̃ namu —nhanagürü. 
Notürü nüma ga Erichéu rü nanangãxü̃ 
rü nhanagürü: —Cori ya Tupanaégagu 
rü cuégagu cumaxã nüxü̃ chixu rü 
tagutáma cuxü̃ changemücüxẽxẽ 
—nhanagürü. Rü yemaca̱x wüxigu 
nügümaxã Yericówa naxĩ. 5 Notürü 
yema ngextü̱xücügü ga Yericówa 
Tupanaarü orearü uruü̃ca̱x ngúexü̃ rü 
Erichéuca̱x nibuxmü. Rü nüxna nacagüe 
rü nhanagürügü nüxü̃: —¿Nüxü̃ 
cucuáxü̃ rü nhu̱xmax tá nixĩ ya Cori ya 
Tupana i cuxna yagaãxü̃ ya yimá curü 
ngu̱xẽẽruxü̃ ya Ería? —nhanagürügü. 
Rü nüma ga Erichéu rü nanangãxü̃ rü 
nhanagürü: —Ngemáacüx, marü nüxü̃ 
chacua̱x. Notürü tama chanaxwa̱xe i 
nüxü̃ pexu —nhanagürü. 6 Rü yexguma 
ga nüma ga Ería rü Erichéuxü̃ 
nhanagürü: —¡Ẽcü nuxã rüxã̱ũ̱x! Erü 
Cori ya Tupana rü natü i Yurdáũwa 
choxü̃ namu —nhanagürü. Notürü 
nüma ga Erichéu rü nanangãxü̃ rü 
nhanagürü: —Cori ya Tupanaégagu rü 
cuégagu cumaxã nüxü̃ chixu rü 
 
2 REIS 
 
(Norü taxre i popera i ãẽ̱xgacügüchiga) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
285 
tagutáma cuxü̃ changemücüxẽxẽ 
—nhanagürü. Rü yemaca̱x wüxigu 
yema natüwa naxĩ. 7 Notürü 50 ga yema 
ngextü̱xücügü ga orearü uruü̃gü rü 
nawe narüxĩ. Rü yexguma 
Yurdáũcutüwa nangugügu, rü Eríaarü 
yáxü̃waxüra nayachaxãchitanü. Rü 
nüma ga Ería rü Erichéu rü natü ga 
Yurdáũcutügu nayachigü. 8 Rü yexguma 
nüma ga Ería rü nanayaxu ga naxchiru 
ga mámüxü̃ rü nanadixcumü rü 
yemamaxã dexáchiüwa nanacua̱i̱xca. Rü 
ga dexá rü niyauxyexü̃chiüãchi. Rü 
nüma ga yema taxre rü yéma nügümaxã 
nichoü̃ pachitamaxü̃wa. 9 Rü yexguma 
marü Yurdáũarü tocutüwa nangugügu, 
rü nüma ga Ería rü Erichéuxü̃ 
nhanagürü: —¡Chamaxã nüxü̃ ixu rü 
ta̱xacü cunaxwa̱xe nax cuxca̱x chaxüxü̃ 
naxü̃pa nax Tupana cuxna choxü̃ igaxü̃! 
—nhanagürü. Rü nüma ga Erichéu rü 
nanangãxü̃ rü nhanagürü: —Ngẽma 
Tupanaarü pora i cuxü̃́ ngẽxmaxü̃ rü 
chanaxwa̱xe i taxree̱xpü̱xcüna 
ngẽmaarü yexera choxna cunaxã 
—nhanagürü. 10 Rü yexguma nüma ga 
Ería rü nanangãxü̃ rü nhanagürü: 
—Tama wüxi i tauxchaxü̃ nixĩ i ngẽma 
naxca̱x ícuca̱xaxü̃. Notürü ngẽxguma 
choxü̃ cudauamagu i ngẽxguma Tupana 
choxü̃ igaxgu, rü tá cunayaxu i ngẽma 
naxca̱x ícuca̱xaxü̃. Notürü ngẽxguma 
tama choxü̃ cuda̱xgu i ngẽxguma 
Tupana choxü̃ igaxgu rü taxũtáma 
cunayaxu —nhanagürü. 11 Rü yemaacü 
yadexatanüyane ga nax inaxĩxü̃ rü 
ngürüãchi naxca̱x nango̱x ga wüxi ga 
naweü̃ ga iya̱u̱xracüxǘne ga cowarugü 
ga iya̱u̱xratanüxü̃ itúgüne, rü yema 
taxretanügu nayangaxi. Rü guma nixĩ 
ga Eríaxü̃ igaxü̃ne ga dauxü̃guxü̃ ga 
naanewa nagu ga wüxi ga buanecü ga 
íxã̱ũ̱xẽmacü. 12 Rü yemaxü̃ nada̱xgux ga 
Erichéu rü tagaãcü aita naxü rü 
nhanagürü: —Pa Chaunatüx, Pa 
Chaunatüx, cuma rü Iraéuanecüã̱xgüca̱x 
rü nhama wüxi i churaratücumü i 
poraxü̃chixü̃rüxü̃ quixĩ —nhanagürü. Rü 
yema nhaxguwena rü marü tama Eríaxü̃ 
nadau. Rü yexguma nüma ga Erichéu rü 
norü ngechaxü̃maxã nügü 
narügáutechiru. 
 
Eríachicüxü inarüxã̱ũ̱x ga Erichéu 
13 Rü yemawena rü nüma ga Erichéu 
rü nanayaxu ga Eríachiru ga yéma 
nguxü̃. Rü natü ga Yurdáũca̱x natáegu, 
rü yemacutügu nayachi. 14 Rü nhu̱xũchi 
yema Eríachirumaxã dexáchiüwa 
nanacua̱i̱xca, rü tagaãcü nhanagürü: 
—¿Ngexcü yixĩxü̃ ya Cori ya Eríaarü 
Tupana ixĩcü? —nhanagürü. Rü 
yexguma yema nhaxgu rü dexáchiüwa 
nanacua̱i̱xca rü niyauxyexü̃chixü ga 
dexá. Rü nüma ga Erichéu rü wenaxarü 
nixüe nawa ga yema natü. 15 Rü 
yexguma yema orearü uruü̃gü ga 
Yericócüã̱xgü nüxü̃ daugügu ga yema 
ngupetüxü̃, rü tagaãcü nhanagürügü: 
—Ngẽma Naãxẽ i Üünexü̃ i Eríawa 
ngẽxmaxü̃ rü Erichéuwa naxüe 
—nhanagürügü. Rü nhu̱xũchi naxca̱x 
naxĩ rü nape̱xegu nayangücuchitanü. 
16 Rü nhanagürügü nüxü̃: —Toma nax 
curü duü̃xü̃gü tixĩgüxü̃ rü nua totanüwa 
nangexmagü i 50 i totanüxü̃ i poraexü̃. 
¡Rü ngẽma ngẽ́ma namugü nax curü 
ngu̱xẽẽruxü̃ ya Eríaca̱x yadaugüxü̃! Erü 
ngürüãchi i ngẽma Tupanaãxẽ i Üünexü̃ 
rü ma̱xpǘnewa rüe̱xna ngatewa nayata̱x 
2 REIS 2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
286 
—nhanagürügü. Notürü nüma ga 
Erichéu rü nanangãxü̃ rü nhanagürü: 
—Tama chanaxwa̱xe i texéxü̃ ngẽ́ma 
pemugü —nhanagürü. 17 Notürü ga 
nümagü rü poraãcü nanachixewegü, rü 
düxwa nüxü̃́ inaxĩnü nax yéma 
namugüaxü̃ca̱x ga yema 50 ga yatügü 
nax Eríaca̱x yadaugüxü̃ca̱x. Rü 
tamaepü̱x ga ngunexü̃ naxca̱x 
nayadaugü, notürü taguma nüxü̃ 
inayangaugü. 18 Rü yemaca̱x wenaxarü 
Yericóca̱x nawoegu ga Erichéu 
íyexmaxü̃wa. Rü nüma rü nhanagürü 
nüxü̃: —Marü pemaxã nüxü̃ chixu nax 
tama yéma pexĩxü̃ca̱x —nhanagürü. 
…… 
 
Chíxü̃wa taxü̃ ga mexü̃ 
naxü ga Tupana 
 
4
  
1 Rü iyexma ga wüxi ga nge ga 
orearü uruxü̃ naxma̱x, rü ngĩma ga 
yema nge rü Erichéuxü̃tawa ixũ rü 
yéma nüxü̃ iyarüxu rü ngĩgürügü: 
—Chaute rü marü nayu rü cuma rü 
nüxü̃ cucua̱x ga nüma rü aixcuma 
Tupanaxü̃ nax nangechaü̃xü̃. Notürü i 
nhu̱xmax i ngẽma duü̃xü̃ ga diẽru 
naxü̃tawa ngĩxü̃ nayaxuxü̃ ga chaute, rü 
chauxü̃tawa naxũ nax nüxü̃́ 
chanaxütanüxü̃ca̱x. Rü ngẽmaca̱x tüxü̃ 
nigagüchaü̃ ya yíxema taxre ya chaune 
norü puracütanüxü̃ruxü̃ —ngĩgürügü. 
2 Rü yexguma nüma ga Erichéu rü 
nhanagürü: —¿Ta̱xacü i cunaxwa̱xexü̃ 
nax cuxca̱x chaxüxü̃? ¡Chamaxã nüxü̃ 
ixu rü ta̱xacü nixĩ i cuxü̃́ ngẽxmaxü̃ i 
cupatawa! —nhanagürü. Rü ngĩma rü 
inangãxü̃ rü ngĩgürügü: —Chama i curü 
ngü̃xẽẽruxü̃ rü choxü̃́ nataxuma i ta̱xacü 
i chapatawa. Rü wüxi i íxraxü̃ i cópuãcu 
i chíxü̃xicatama choxü̃́ nangexma 
—ngĩgürügü. 3 Rü yexguma nüma ga 
Erichéu rü ngĩxü̃ nangãxü̃ rü nhanagürü: 
—¡Ẽcü curü ngaicamagu pegüxü̃ i 
duü̃xü̃gütanüwa naxũ rü naxca̱x ínaca i 
guxü̃ma i norü butíyagü i ngeãcuxü̃, rü 
cugüpatawa nana! 4 ¡Rü nhu̱xũchi 
ngẽxma cuchiü̃gu naxücu namaxã i 
ngẽma cunegü, rü nawãxta i curü ĩã̱x! 
¡Rü chíxü̃maxã yaxüãcu ya yima 
butíyagü! ¡Rü yima marü napagücü rü 
nüxrüguma nanu! —nhanagürü. 5 Rü 
ngĩma ga yema nge rü inaxü ga yema 
Erichéu ngĩmaxã nüxü̃ ixuxü̃. Rü nüma 
ga ngĩnegü rü yéma ngĩxü̃tawa nanana 
ga guma butíyagü, rü ngĩma rü 
chíxü̃maxã iyaxüãcu. 6 Rü yexguma 
marü ngĩxü̃́ yaxããcu̱xgux ga guxcüma 
ga guma butíyagü rü wüxi ga ngĩnexü̃ 
ngĩgürügü: —¡Nai ya butíya nua 
penange! —ngĩgürügü. Rü nüma ga 
ngĩne rü ngĩxü̃ nangãxü̃ rü nhanagürü: 
—Marü nataxuma —nhanagürü. Rü 
yexguma ga yema chíxü̃ ga yéma 
ibaibexü̃ rü ínayachaxãchi. 7 Rü ngĩma 
rü nhu̱xũchi gumá orearü uruxü̃ ga 
Erichéuxü̃tawa ixũ rü namaxã nüxü̃ 
iyarüxu. Rü nüma rü nhanagürü ngĩxü̃: 
—¡Ẽcü nhu̱xmax rü namaxã nataxe i 
ngẽma chíxü̃ rü ngẽmatanümaxã 
naxütanü i ngẽma coriaxü̃́ cungetanüxü̃! 
Rü ngẽma íyaxücü i diẽrumaxã tá nixĩ i 
pemaxẽxü̃ namaxã ya cunegü 
—nhanagürü. 
 
Erichéuchiga rü nge ga 
Chúnacüã̱xchiga 
8 Rü wüxi ga ngunexü̃gu rü ĩane ga 
Chúnawa naxüpetü ga Erichéu. Rü 
yéma iyexma ga wüxi ga nge ga guma 
2 REIS 2 
,   
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
287 
ĩanegu ãchiü̃cü rü mexü̃ ga ngĩchiga 
ngĩxü̃́ yexmacü. Rü nüxna ixu ga 
ngĩchiü̃wa nax nachibüxü̃ca̱x. Rü 
guxü̃guma ga yexguma yéma 
naxüpetüüxü̃gu ga Erichéu, rü yexma 
ngĩxü̃tagu ínidauuxü̃ rü yéma 
nachibüaxü̃. 9 Rü ngĩma rü ngĩgürügü 
ngĩtemaxã: —Rü chama nüxü̃ chacua̱x i 
nhaa yatü i nuxã taxü̃tagu ídauuxü̃ rü 
wüxi i Tupanaarü orearü uruxü̃ nixĩ. 
10 Rü ngẽmaca̱x ¡ngĩxã tapataarü 
dauxü̃wa naxca̱x tanaxü i wüxi i ucapu! 
Rü wüxi i pechicaxü̃ ngẽxma taxǘ, rü 
wüxi i mecha, rü wüxi i toruxü̃, rü wüxi 
i omü nax ngẽxma napexü̃ca̱x ega nua 
taxü̃tawa naxũũxü̃gu —ngĩgürügü. 
11-12 Rü wüxi ga ngunexü̃ rü nüma ga 
Erichéu rü yema ucapu ga naxca̱x 
naxügüxü̃wa nangu nax yexma 
napexü̃ca̱x. Rü norü ngü̃xẽẽruxü̃ ga 
Yeachíxü̃ nhanagürü: —¡Ngĩxca̱x naca i 
ngẽma chiũra i daa ĩpataarü yora! Rü 
ngĩmaxã chidexachaü̃ —nhanagürü. Rü 
nüma ga gumá norü ngü̃xẽẽruxü̃ rü 
ngĩxca̱x naca. Rü ngĩma ga yema nge rü 
Erichéuxü̃tawa ixũ. Rü nüma ga Erichéu 
rü norü ngü̃xẽẽruxü̃ ga Yeachíxü̃ namu 
rü nhanagürü: 13 —¡Ngĩmaxã nüxü̃ ixu i 
ngẽma chiũra rü poraãcü namaxã 
tataãxẽgü i ngĩrü ngü̃xẽxẽ! ¡Rü ngĩxna 
naca rü ta̱xacü nanaxwa̱xexü̃ nax 
ngĩxca̱x naxüxü̃! Rü bexmana inaxwa̱xe 
nax ngĩxétüwa ichogüxü̃ i 
ãẽ̱xgacüpe̱xewa rüe̱xna churaragüarü 
ãẽ̱xgacüpe̱xewa —nhanagürü. Rü 
yexguma ga ngĩma rü inangãxü̃ rü 
ngĩgürügü: —Taxuxü̃ma chanaxwa̱xe 
erü nua chautanüxü̃gütanüwa rü 
poraãcü chataãxẽxü̃chi —ngĩgürügü. 
14 Rü yexguma nüma ga Erichéu rü 
Yeachína naca rü nhanagürü: 
—¿Cuxca̱x rü ta̱xacü i mexü̃ nax ngĩca̱x 
naxüxü̃? —nhanagürü. Rü nüma ga 
Yeachí rü nanangãxü̃ rü nhanagürü: 
—Ngĩma rü ingexacü rü nhu̱xũchi yimá 
ngĩte rü marü naya —nhanagürü. 15 Rü 
yexguma nüma ga Erichéu rü 
nhanagürü nüxü̃: —¡Ẽcü ngĩxca̱x naca 
rü nua naxũ! —nhanagürü. Rü yexguma 
ga Yeachí rü ngĩxca̱x nayaca, rü ngĩma 
rü yéma ixũ notürü ĩã̱xgutama 
iyachiãchi. 16 Rü yexguma nüma ga 
Erichéu rü nhanagürü ngĩxü̃: —Yimá nai 
ya taunecüarü nhúxgumaãcü rü tá marü 
cunaga ya wüxi ya cune —nhanagürü. 
Rü ngĩma rü inangãxü̃ rü ngĩgürügü: 
—Pa Tupanaarü Duü̃xü̃x, rü tama name 
i ngẽmaãcü choxü̃ cuwomüxẽxẽ 
—ngĩgürügü. 17 Notürü yema Erichéu 
ngĩmaxã nüxü̃ ixuxü̃rüü̃tama ningu. Rü 
ixãxacü, rü gumá nai ga taunecügu rü 
nabu ga gumá ngĩne. 18 Rü nüma ga 
gumá bucü rü niyachigü. Notürü wüxi 
ga ngunexü̃gu rü nanatüxü̃ ínayadau ga 
trígu íbuxgüxü̃tanüwa yexmaxe. 19 Rü 
nüma ga gumá bucü rü inanaxügü ga 
aita nax naxüxü̃, rü nhanagürü: 
—Poraãcü changu̱xchametüxüchi 
—nhanagürü. Rü yexguma ga nanatü rü 
wüxi ga tümaarü duü̃xü̃ca̱x taca rü 
nhatagürü: —¡Yéa naéxü̃tawa naga! 
—nhatagürü. 20 Rü nüma ga yema 
tümaarü duü̃xü̃ rü naéxü̃tawa nanaga. 
Rü ngĩma rü inaganagü rü 
ngĩgüperemawa inatoxẽxẽ nhu̱xmata 
tocuchiwa nangu. Rü yexgumatama 
nayu ga gumá bucü. 21 Notürü ngĩma ga 
naé rü yema ucapu ga Erichéu nagu 
pexü̃gu iyaxǘ nagu ga yema norü 
pechicaxü̃ ga nagu napexü̃. Rü íixũxũ rü 
2 REIS 4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
288 
inawãxta ga yema ĩã̱x. 22 Rü yemawena 
ngĩteca̱x yéma imuga rü ngĩgürügü: 
—¡Nua namu i wüxi i tórü duü̃xü̃ 
namaxã i wüxi i búru nax naxü̃tawa 
chaxũxü̃ca̱x ya yimá Tupanaarü orearü 
uruxü̃! Rü nhu̱xũchi tá chatáegu 
—ngĩgürügü. 
…… 
27 Rü ma̱xpǘne ga Carméruwa ingu ga 
Erichéu íyexmaxü̃wa. Rü yexguma 
naxü̃tawa nanguxgu, rü nacutüwa 
ina̱i̱xãchi. Rü guma Erichéuarü 
ngü̃xẽẽruxü̃ ga Yeachí rü ngĩxca̱x nixũ 
nax ngĩxü̃ yagagachixü̃ca̱x. Notürü 
nüma ga Erichéu rü nhanagürü nüxü̃: 
—Nüétama erü ngĩma rü poraãcü 
ngechaü̃ ngĩxü̃́ nangu̱x, notürü nüma ya 
Cori ya Tupana rü tauta chamaxã nüxü̃ 
nixu nax ta̱xacü ngĩxü̃ ngupetüxü̃ 
—nhanagürü. 28 Rü yexguma ga ngĩma 
rü ngĩgürügü: —Pa Corix, rü cumatama 
nixĩ ga chamaxã nüxü̃ quixuxü̃ rü tá nax 
chaxãxacüxü̃, rü tama chama cuxna 
naxca̱x chaca ga yema. Notürü ga 
yexguma rü cumaxã nüxü̃ chixu nax 
tama choxü̃ cuwomüxẽẽxü̃ ¿rü nhuxãcü 
i nhu̱xmax i marü nayuxü̃ ya chaune? 
—ngĩgürügü. 29 Rü yexguma ga Erichéu 
rü Yeachíxü̃ nhanagürü: —¡Paxa cugü 
namexẽxẽ rü nayaxu ya yima chorü 
caxü̃ruxü̃ rü paxa ngẽ́ma ngĩpatawa 
naxũ! Rü ngẽxguma texéxü̃ namagu 
cungauxgu ¡rü taxũtáma nüxü̃ 
curümoxẽ! Rü ngẽxguma texé namawa 
cuxü̃ rümoxẽgu ¡rü taxũtáma 
cunangãxü̃! Rü ngẽxguma ngĩpatawa 
cunguxgu ¡rü yimá bucüchametügu 
naxǘ ya yima chorü caxü̃ruxü̃! 
—nhanagürü. 30 Notürü ga ngĩma ga naé 
ga guma bucü rü Erichéuxü̃ ngĩgürügü: 
—Cori ya Tupanaégagu rü cuégagutama 
cumaxã nüxü̃ chixu rü taxũtáma 
chatáegu ega tama cumaxã yixĩgu 
—ngĩgürügü. Rü yexguma ga nüma ga 
Erichéu rü ngĩwe narüxũ. 31 Rü nüma ga 
Yeachí rü yoxni nape̱xegu nixũ. Rü 
yexguma ngĩpatawa nanguxgu, rü guma 
caxü̃ruxü̃ rü gumá bucüchametügu 
nanaxǘ, notürü taxuxü̃ma nangupetü 
nax wena namaxü̱̃xü̃ca̱x. Rü yemaca̱x ga 
nüma ga Yeachí rü Erichéuca̱x natáegu, 
rü namagu nüxü̃ nangau. Rü nhanagürü 
nüxü̃: —Yimá bucü rü tama naxca̱x 
natáegu i norü maxü̃ —nhanagürü. 32 Rü 
yexguma Erichéu yéma nguxgu, rü 
guma ĩpatagu naxücu. Rü yexma nüxü̃ 
nayangau ga gumá bucü ga marü yucü 
ga norü pechicaétügu ǘcü. 33 Rü yema 
ucapugu naxücu ga Erichéu, rü 
nanawãxta ga ĩã̱x, rü inanaxügü nax 
Cori ya Tupanamaxã yadexaxü̃. Rü 
gumá bucümaxã nüxicatama yéma 
nayexma. 34 Rü yemawena rü yema 
pechicaxü̃gu nanhunagü naétü ga gumá 
bucü. Rü gumá bucüa̱xgu nanhaxũ, rü 
naxetügu naxǘxetü, rü naxme̱xétügu 
naxǘxme̱x. Rü gumá bucüétügu ninhu. 
Rü yexguma ga naxü̃ne ga gumá bucü 
rü ngürü nanai. 35 Rü yexguma ga nüma 
ga Erichéu rü ínarüda, rü yema ucapugu 
narüxũũxü̃. Rü yemawena rü wenaxarü 
noxrirüü̃tama gumá bucüétü 
nanhunagü. Rü ngürüãchi ga gumá 
bucü rü nangaixchu 7 e̱xpü̱xcüna, rü 
nidauuchi. 36 Rü yexguma ga nüma ga 
Erichéu rü Yeachíca̱x naca rü 
nhanagürü nüxü̃: —¡Ngĩxca̱x naca i naé 
ya daa bucü! —nhanagürü. Rü nüma ga 
Yeachí rü ngĩxca̱x naca. Rü yexguma 
Erichéu íyexmaxü̃wa nanguxgu, rü 
2 REIS 4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
289 
nüma rü nhanagürü ngĩxü̃: —Daa nixĩ 
ya cune —nhanagürü. 37 Rü ngĩma rü 
naxca̱x iyaxũ rü Erichéupe̱xegu 
inangücuchi. Rü yemawena iyaga ga 
guma ngĩne rü íixũxü̃ nawa ga yema 
ucapu. 
…… 
 
Naamáü̃ rü naxca̱x nitaane ga norü 
chaxünewa 
 
5
  
1 Nayexma ga wüxi ga yatü ga 
Chíriaanecüã̱x ga Naamáü̃gu 
ãégacü. Rü nüma rü Chíriaanearü 
ãẽ̱xgacüarü churaragüeru nixĩ. Rü norü 
ãẽ̱xgacü rü poraãcü nüxü̃ nangechaü̃ rü 
nüxü̃ narüngü̃xẽẽ yerü mue̱xpü̱xcüna rü 
norü churaragümaxã norü uanügüxü̃ 
narüporamae. Notürü nüma ga yema 
yatü rü chaxünemaxã nida̱xawe. 2 Rü 
nüma ga Chíriaanecüã̱xgü rü 
mue̱xpü̱xcüna Iraéuanecüã̱xgüca̱x 
ínayaxüãchi. Rü guxema tüxü̃ 
ínayauxü̃etanüwa rü iyexma ga wüxi ga 
pacü ga Iraéuanecüã̱x ga Naamáü̃ 
napatawa ngĩxü̃ gacü nax naxma̱xü̃taxü̃ 
yixĩxü̃ca̱x. 3 Rü wüxi ga ngunexü̃gu ga 
yema pacü rü ngĩrü chiũraxü̃ ngĩgürügü: 
—Chierü nax namexü̃ ya yimá chorü 
cori ega naxü̃tawa naxũxgu ya yimá 
orearü uruxü̃ ya Chamáriaanewa 
ngẽxmacü, rü ngẽxguma rü chi naxca̱x 
nitaane i norü chaxünewa —ngĩgürügü. 
4 Rü nüma ga Naamáü̃ rü norü 
ãẽ̱xgacümaxã nüxü̃ nixu ga yema ore ga 
yema pacü nüxü̃ ixuxü̃. 5 Rü nüma ga 
gumá Chíriaanearü ãẽ̱xgacü rü 
nanangãxü̃ rü nhanagürü: —¡Ẽcü ngẽ́ma 
naxũ! Rü chama rü tá cuxna chanaxã i 
wüxi i popera naxca̱x ya 
Iraéuanecüã̱xgüarü ãẽ̱xgacü nax cuxü̃ 
nacuáxü̃ca̱x —nhanagürü. Rü yexguma 
nüma ga Naamáü̃ rü inaxũãchi. Rü 
yéma nanana ga 6,000 tachinü ga diẽru 
ga úirunaxca̱x rü 30,000 tachinü ga 
diẽrumünaxca̱x rü 10 ga naxchiru. 6 Rü 
yema popera ga yéma namuxü̃ naxca̱x 
ga Iraéuanecüã̱xgüarü ãẽ̱xgacü, rü 
nhanagürü: “Yimá yatü ya ngẽ́ma 
nangecü i nhaa popera rü chorü duü̃xü̃ 
ya Naamáü̃ nixĩ. Rü chanaxwa̱xe nax 
naxca̱x cuyataanexẽẽxü̃ nawa i norü 
chaxüne”, nhanagürü. 7 Rü yexguma 
yema poperaxü̃ nadaumatügu ga gumá 
Iraéuanecüã̱xgüarü ãẽ̱xgacü, rü nügü 
narügáutechiru rü nhanagürü: —¿Ẽ̱xna 
nüma nüxü̃ nacua̱xgu rü chama chixĩ ya 
Tupana i maxü̃ nüxna chaxãxü̃ rü nüxna 
chanayaxuxü̃, rü ngẽmaca̱x nua 
cha̱u̱xca̱x namuaxü̃ i nhaa yatü nax 
naxca̱x chayataanexẽẽxü̃ca̱x i norü 
chaxünewa? Rü nhu̱xmax i nüma rü 
ngẽmagu nügü nicu̱xmare nax nhuxãcü 
wena tá taxca̱x íyaxüãchixü̃ 
—nhanagürü. 8 Notürü yexguma gumá 
orearü uruxü̃ ga Erichéu nüxü̃ 
cuáchigagu ga yema nügü nax 
nagáutechiruxü̃ ga gumá ãẽ̱xgacü 
nagagu ga yema popera ga nayaxuxü̃, rü 
naxca̱x yéma namuga rü nhanagürü: 
—¿Tü̱xcüü̃ i cugü curügáutechiruxü̃? 
¡Rü ẽcü nua namu i ngẽma yatü nax nua 
choxü̃ íyadauxü̃ca̱x! Rü tá naxca̱x 
nitaane nax ngẽmawa nüxü̃ nacuáxü̃ca̱x 
rü nua Iraéuanewa nax nangexmaxü̃ i 
Tupanaarü orearü uruxü̃ —nhanagürü. 
9 Rü nüma ga Naamáü̃ rü yéma naxũ 
nagu ga norü cáru ga cowarugü itúxü̃ne, 
rü Erichéuarü ĩã̱xpatawa nayachaxãchi. 
10 Notürü nüma ga Erichéu rü 
Naamáü̃xü̃tawa nanamu ga wüxi ga 
2 REIS 4 
,  
5 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
290 
norü ngü̃xẽẽruxü̃ nax namaxã nüxü̃ 
yanaxuxü̃ca̱x ga yema Erichéuarü ore. 
Rü nüma ga yema duü̃xü̃ rü nhanagürü 
Naamáü̃xü̃: —¡Ẽcü 7 e̱xpü̱xcüna natü i 
Yurdáũwa cugü nayaxune! Rü 
ngẽmaãcü tá cuxca̱x nitaane nax 
curüchaxünexü̃ —nhanagürü. 11 Rü 
nüma ga Naamáü̃ rü nanu rü íninha rü 
nhanagürü: —Chama nagu charüxĩnügu 
rü chi cha̱u̱xca̱x ínaxũxũ rü ngẽmaãcü 
mea choxü̃ nayaxu rü ngẽxma 
nachiãcüma chi Cori ya Tupanana naca 
rü nagu ningṍgü i ngẽma 
ícharüchaxünexü̃wa rü ngẽmaãcü chi 
cha̱u̱xca̱x nitaane nawa i chorü chaxüne. 
12 ¿Rü tama ẽ̱xna i ngẽma natügü i 
Abána rü Fáfa i Damácuanewa 
ngẽxmagüxü̃ rü guxü̃ i togü i natü i 
Iraéuanewa ngẽxmagüxü̃arü yexera 
namexechixü̃? Rü ngẽmaca̱x rü 
taxucürüwama ngẽ́ma chaxũ nax ngẽma 
natüwa chaugü chayayaxuxü̃ca̱x rü 
charümexü̃ca̱x —nhanagürü. Rü 
yemaacü poraãcü nanu rü natáegu. 
13 Notürü ga norü duü̃xü̃gü rü naxca̱x 
naxĩ rü nhanagürügü nüxü̃: —Pa Corix, 
ngẽxguma chi yimá orearü uruxü̃ rü 
ta̱xacürü guxchaxü̃ cuxü̃ naxüxẽẽgu rü 
ngẽxguma rü chi cunaxü. Notürü i 
nhu̱xmax nax natauxchaxü̃ i ngẽma 
cumaxã nüxü̃ yaxuxü̃ rü yexera name 
nixĩ i naga cuxĩnü. ¡Rü cugü 
nayaxunemare nawa i ngẽma natü nax 
ngẽmaãcü tá nixĩ i cuxca̱x yataanex! 
—nhanagürügü. 14 Rü yexguma ga nüma 
ga Naamáü̃ rü nawa naxũ ga yema natü 
ga Yurdáũ. Rü 7 e̱xpü̱xcüna narübai rü 
nügü nawa nayaxune yema orearü 
uruxü̃ namaxã nüxü̃ ixuxü̃rüxü̃. Rü 
yexguma ga naxcha̱xmüxü̃ rü narüme rü 
wüxi ga buxecha̱xmüxü̃rüxü̃ nixĩ. 15 Rü 
yexguma ga nüma ga Naamáü̃ rü 
guxü̃ma ga yema namücügü rü 
Erichéuxü̃tawa naxĩ. Rü yexguma 
Erichéuxü̃tawa nangugügu, rü nüma ga 
Naamáü̃ rü nhanagürü nüxü̃: 
—Nhu̱xmawaxi nixĩ i aixcuma 
chayaxõxü̃ rü guxü̃wama i nhama i 
naanewa rü nataxuma i to i Tupana, rü 
yimá Iraéuanecüã̱xgüarü 
Tupanaxicatama nixĩ ya aixcuma 
Tupana ixĩcü. Rü ngẽmaca̱x cuxü̃ 
chachixewe nax choxü̃́ cunayaxuxü̃ i 
nhaa wüxi i ãmare i cuxna 
chaxãxchaü̃xü̃ —nhanagürü. 16 Notürü 
nüma ga Erichéu rü nanangãxü̃ rü 
nhanagürü: —Chorü Tupanaégagu 
cumaxã nüxü̃ chixu rü taxũtáma cuxü̃́ 
chanayaxu i ngẽma ãmare —nhanagürü. 
Rü nüma ga Naamáü̃ rü namaxã 
nayachixewechigüama nax nüxü̃́ 
nayauxãxü̃ca̱x. Notürü ga nüma ga 
Erichéu rü tama nanayaxu. 17 Rü 
yexguma ga nüma ga Naamáü̃ rü 
nhanagürü: —Ẽcü, ngẽxguma ngẽmaãcü 
yixĩgu ¡rü nua choxü̃ yangexẽxẽ i taxre i 
cowaruwetaãcu naguxü̃ i waixümü! Erü 
nhu̱xmaü̃cüxü rü marü taxũtáma 
togümare i tupanaca̱x chayama̱x rü 
chayagu i naxü̃nagü, rü Cori ya 
Tupanaca̱xicatama tá nixĩ ichanaxüxü̃ i 
ngẽma. 18 Notürü ngẽxguma yimá chorü 
ãẽ̱xgacü norü tupana i Yimúü̃patagu 
naxücu̱xgu rü chauxchacüxü 
yangĩãcüma nape̱xegu chamaxã 
nacaxã́pü̱xügu, rü chanaxwa̱xe ya 
Tupana rü choxü̃́ nüxü̃ inarüngüma i 
ngẽma —nhanagürü. 19 Rü yexguma ga 
Erichéu rü nanangãxü̃ rü nhanagürü: 
—¡Ẽcü, taãxẽãcü natáegu! —nhanagürü. 
2 REIS 5 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
291 
Rü nüma ga Naamáü̃ rü natáegu. 20 Rü 
yexguma marü yáxü̃waxüra nanguxgu, 
rü guma Erichéuarü ngü̃xẽẽruxü̃ ga 
Yeachí rü nhaxü̃gu narüxĩnü: “Yimá 
chorü cori rü taxuxü̃ma Naamáü̃ ya 
Chíriaanecüã̱xna nayaxu i ngẽma 
ngẽmaxü̃gü i nua naxca̱x nanaxü̃. Rü 
ngẽmaca̱x i nhu̱xmax rü tá nawe changẽ 
nax nüxna chayaca̱xü̃ca̱x”, nhaxü̃gu 
narüxĩnü. 21 Rü nüma ga Yeachí rü 
Naamáü̃we nangẽ. Rü yexguma Naamáü̃ 
nüxü̃ da̱xgu nax nawe nangẽxü̃ rü 
ínayachaxãchi rü ínachie nawa ga norü 
cáru. Rü Yeachíca̱x nixũ rü nüxna naca: 
—¿Ta̱xacürü chixexü̃ nangupetü? 
—nhanagürü. 22 Rü yexguma nüma ga 
Yeachí rü Naamáü̃xü̃ nhanagürü: 
—Taxuxü̃ma nangupetüchire̱x. Notürü 
yimá chorü cori rü cuwe choxü̃ narümu 
nax cumaxã nüxü̃ chayarüxuxü̃ca̱x rü 
ngexwaca̱xtama ngẽ́ma nangugü i taxre 
i orearü uruü̃gü i ngextü̱xüxü̃ i Efraĩ́arü 
ma̱xpǘneanewa ne ĩxü̃. Rü ngẽmaca̱x i 
nüma ya chorü cori rü nua cuxca̱x 
namuga nax nüxna cunaxãxü̃ca̱x i 3,000 
tachinü i diẽru rü taxre i petachirugü 
—nhanagürü. 23 Rü nüma ga Naamáü̃ rü 
nanangãxü̃ rü nhanagürü: —¡Ẽcü, yange 
i 6,000 tachinü naguxü̃ i diẽru! 
—nhanagürü. Rü nüma ga Naamáü̃ rü 
yexeraxü̃ ga diẽru nüxna naxãama. Rü 
taxre ga chacugu ngĩxü̃ nanucu wüxigu 
namaxã ga yema taxremü ga naxchiru. 
Rü taxre ga norü duü̃xü̃güna nanana 
nax Yeachípatawa nangegüãxü̃ca̱x. 24 Rü 
yexguma guma ma̱xpǘne ga Erichéu 
nagu ãchiü̃newa nangugügu, rü nüma 
ga Yeachí rü Naamáü̃arü duü̃xü̃güna 
nanayaxu ga yema diẽru, rü nhu̱xmachi 
nanamuegutanü. Rü yemawena rü 
ĩpatagu nayacu̱xgü ga yema diẽru. 25 Rü 
nüma ga Yeachí rü nhu̱xũchi norü 
corixü̃tawa naxũ. Rü nüma ga Erichéu 
rü nüxna naca rü nhanagürü: —¿Ngextá 
ne cuxũ Pa Yeachíx? —nhanagürü. Rü 
nüma ga Yeachí nanangãxü̃ga rü 
nhanagürü: —Taxuwama nixĩ ne 
chaxũxü̃ —nhanagürü. 26 Notürü nüma 
ga Erichéu rü nüxna nicachigüama rü 
nhanagürü: —¿Tama ẽ̱xna nüxü̃ cucua̱x 
i ngẽxguma Naamáü̃ naweü̃wa cuxca̱x 
íxüegu rü Tupana rü choxü̃ nüxü̃ 
nacua̱xẽxẽ i ngẽma? Notürü nhu̱xmax 
nax Tupanaarü poramaxã yixĩxü̃ i 
naxca̱x yataanexü̃ i ngẽma yatü, rü 
ngẽmaca̱x tama name nax naxü̃tawa 
naxca̱x íica̱xü̃ i naxchiru, rü 
nayauxtanüxü̃ nax naxca̱x itaxexü̃ca̱x i 
naanegü, rü úwanecügü, rü carnérugü, 
rü wocagü, rü puracütanüxü̃gü i 
yatüxü̃gü rü ngexü̃gü. 27 Rü ngẽmaca̱x i 
nhu̱xmax i ngẽma Naamáü̃arü chaxüne 
rü tá cuxna naxüe rü nüxna naxüe i 
cuxacügü rü cutaagü. Rü ngẽmaãcü tá 
nixĩ i guxü̃gutáma —nhanagürü. Rü 
yexguma nüma ga Yeachí rü Erichéuna 
yaxũgachigu rü nüxna naxüe ga 
chaxüne, rü nanacómüãchi ga 
naxcha̱xmüxü̃. 
…… 
 
Erichéu rü Chíriaanecüã̱xgüchiga 
 
6
  
8 Rü nüma ga Chíriaanecüã̱xarü 
ãẽ̱xgacü rü Iraéuanecüã̱xgümaxã 
nügü nadaixchaü̃. Rü yemaca̱x namaxã 
nangutaque̱xe ga norü churaragüeru rü 
namaxã nüxü̃ nixu nax ta̱xacürü 
nachicawa tá nagagüaxü̃ ga norü 
churaragü. 9 Notürü Tupana rü 
Erichéuxü̃ nüxü̃ nacua̱xẽxẽ ga yema 
2 REIS 5 
,  
6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
292 
Chíriaanecüã̱xarü ãẽ̱xgacüarü ĩnü. Rü 
yemaca̱x ga Erichéu rü 
Iraéuanecüã̱xgüarü ãẽ̱xgacüxü̃tawa 
namuga nax tama yema nachicawa 
naxĩxü̃ca̱x yerü yema Chíriaanecüã̱xgü 
rü yexma ínayacu̱xéü̃güchaü̃. 10 Rü 
nüma ga Iraéuanecüã̱xarü ãẽ̱xgacü rü 
yéma nanamugü ga norü 
ngugütaeruü̃gü nax nüxü̃ nacuáxü̃ca̱x rü 
aixcuma yixĩxü̃ ga yema Erichéu nüxü̃ 
ixuxü̃. Rü aixcuma nixĩ ga yema, rü 
yemaacü mue̱xpü̱xcüna tama yema 
Chíriaanecüã̱xgüme̱xẽgu nayi ga 
Iraéuanecüã̱xgü. 11 Rü nüma ga 
Chíriaanearü ãẽ̱xgacü rü naba̱i̱xãchiãxẽ. 
Rü norü churaragüeruxü̃ 
nangutaque̱xexẽxẽ rü nüxna naca rü 
nhanagürü: —¿Texé tixĩ ya petanüwa ya 
bexma namaxã nüxü̃ ixuamáxe? ¿Rü 
texé tixĩ ya Iraéuanecüã̱xgüarü 
ãẽ̱xgacümaxã nüxü̃ ixuamáxe i ngẽma 
nagu charüxĩnüxü̃? —nhanagürü. 12 Rü 
wüxi ga norü churaragüeru rü 
nanangãxü̃ rü nhanagürü: —Pa 
Ãẽ̱xgacüx, taxúema tixĩ ya texé ya nüxü̃ 
ixuxe i ngẽma nagu curüxĩnüxü̃. Notürü 
yimá Erichéu ya Tupanaarü orearü 
uruxü̃ ga Iraéuanewa ngẽxmacü, rü 
yimá nixĩ ya Iraéuanecüã̱xgüarü 
ãẽ̱xgacümaxã nüxü̃ ixuamacü woo 
ngẽma cuxicatama nagu curüxĩnüxü̃ ega 
curü pechicawa cungexmagu 
—nhanagürü. 13 Rü yexguma nüma ga 
Chíriaanearü ãẽ̱xgacü rü norü 
duü̃xü̃güxü̃ namu rü nhanagürü: —Ẽcü 
¡ngẽ́ma pexĩ rü naxca̱x peyada̱u̱x i 
ngẽma Erichéu! Rü ngẽxguma nüxü̃ 
ipeyanga̱u̱xgu̱x rü ¡chamaxã nüxü̃ pexu 
nax ngẽ́ma chanamugüxü̃ca̱x i nhuxre i 
churaragü nax yanayauxgüaxü̃ca̱x! 
—nhanagürü. Rü namaxã nüxü̃ nixugüe 
ga ĩane ga Dotáü̃wa nax nayexmaxü̃. 
14 Rü yéma nanamugü ga wüxitücumü 
ga churaragü ga cowaruétügu ĩxü̃ rü 
totücumü ga cárugü ga cowaru 
itúgünegu ĩxü̃ rü muxü̃ma ga churaragü 
ga nacutügumare ĩxü̃. Rü yema 
churaragü rü chütacü guma ĩane ga 
Dotáü̃wa nangugü rü nüxü̃ 
ínachomaeguãchi. 15 Rü moxü̃ãcü 
pa̱xmama ínarüda ga Erichéuarü 
ngü̃xẽẽruxü̃. Rü yexguma ínaxũxü̃gu ga 
ĩpatawa, rü nüxü̃ nadau ga yema 
churaragü ga guma ĩanexü̃ 
íchomaeguãchixü̃ namaxã ga norü 
cowarugü, rü namaxã ga naweü̃gü ga 
cowaru itúgüne. Rü Erichéumaxã nüxü̃ 
nayarüxu rü nhanagürü: —¿Nhu̱xmax, 
Pa Ngu̱xẽẽruxü̃x, rü ta̱xacü tá ixüexü̃? 
—nhanagürü. 16 Rü nüma ga Erichéu rü 
nanangãxü̃ rü nhanagürü: —¡Tauxü̃́ i 
cumuü̃xü̃! Erü ngẽma Tupanaarü 
churaragü i dauxü̃cüã̱x i tamaxã 
ngẽxmagüxü̃ rü ngẽma 
Chíriaanecüã̱xarü churaragüarü yexera 
narümumae —nhanagürü. 17 Rü nüma 
ga Erichéu rü nayumüxẽ rü nhanagürü: 
—Pa Corix, Pa Tupanax, cuxna chaca 
nax cunango̱xetüxẽẽxü̃ca̱x ya daa chorü 
ngü̃xẽẽruxü̃ nax nüxü̃ nadauxü̃ca̱x i 
ngẽma curü churaragü i torü daruxü̃ 
ixĩgüxü̃ —nhanagürü. Rü nüma ga Cori 
ya Tupana rü nanango̱xetüxẽxẽ ga gumá 
Erichéuarü ngü̃xẽẽruxü̃. Rü nüxü̃ nadau 
ga guma ma̱xpǘne rü namaxã nanapá ga 
Tupanaarü churaragü ga cowaruétügu 
ĩxü̃ rü naweü̃ ga nhama üxüemarüxü̃ 
ixĩgüne ga Erichéuxü̃ íchomaeguãchixü̃. 
18 Rü yexguma yema churaragü ga 
Chíriaanecüã̱x Erichéuca̱x 
2 REIS 6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
293 
ibuxmüchaü̃gu, rü nüma ga Erichéu rü 
Cori ya Tupanana naca rü nhanagürü: 
—Pa Tupanax, ẽcü ¡yangexetüxẽxẽ i 
ngẽma duü̃xü̃gü! —nhanagürü. Rü 
nüma ga Cori ya Tupana rü 
nayangexetüxẽxẽ yema Erichéu naxca̱x 
íca̱xaxü̃rüxü̃. 19 Rü yexguma ga Erichéu 
rü ínaxũxũ ga napatawa rü yema 
Chíriaanearü churaragüxü̃ nhanagürü: 
—Pa Churaragüx, rü ípetüe rü tama daa 
nixĩ ya yima ĩane ya naxca̱x pedauxü̃ne. 
Rü ẽcü ¡nua chawe perüxĩ! Rü tá 
naxü̃tawa pexü̃ chagagü i ngẽma yatü i 
naxca̱x pedauxü̃ —nhanagürü. Rü ĩane 
ga Chamáriawa nanagagü. 20 Rü 
yexguma Chamáriawa nangugügu, rü 
nüma ga Erichéu rü nayumüxẽ rü 
nhanagürü: —Pa Corix, nhu̱xmax rü 
¡yadauuchigüxẽxẽ nax nüxü̃ 
nadaugüxü̃ca̱x! —nhanagürü. Rü 
yexguma ga nümagü rü nidauuchigü, rü 
nüxü̃ nicua̱xãchitanü ga ĩane ga 
Chamáriaarü aixepewa nax 
nayexmagüxü̃. 21 Rü yexguma ga nüma 
ga gumá Iraéuanecüã̱xgüarü ãẽ̱xgacü rü 
yema Chíriaanecüã̱xgüarü churaragüxü̃ 
nada̱xgux, rü Erichéuna naca rü 
nhanagürü: —Pa Corix ¿namexü̃ nax 
chanadaixü̃? —nhanagürü. 22 Notürü 
nüma ga Erichéu rü nanangãxü̃ rü 
nhanagürü: —Tama name nax 
cunadaixü̃, erü tama tacüma nixĩ nax 
nadaixü̃ i ngẽma duü̃xü̃gü íiyauxü̃xü̃. Rü 
narümemae nixĩ nax mea 
cunachibüexẽẽxü̃ rü nax 
cunaxaxegüxẽẽxü̃. Rü nhu̱xũchi 
¡nachixü̃aneca̱x nawoeguxẽxẽ! 
—nhanagürü. 23 Rü yexguma ga nüma 
ga Iraéuanecüã̱xgüarü ãẽ̱xgacü rü 
nanaxü ga wüxi ga taxü̃ ga õna naxca̱x 
ga yema Chíriaanecüã̱x ga churaragü, rü 
nanachibüexẽxẽ rü nanaxaxegüxẽxẽ. Rü 
nhu̱xũchi norü ãẽ̱xgacüca̱x ínayamugü. 
Rü yexgumaü̃cüxü ga nüma ga 
Chíriaanecüã̱xgü rü marü taguma 
Iraéuanecüã̱xgüxü̃ nachixewe. 
…… 
 
Acachía nixücu nax 
Yudáanecüã̱xarü ãẽ̱xgacü yixĩxü̃ca̱x 
 
8
  
25 Rü yexguma 12 ga taunecü 
Iraéuanecüã̱xarü ãẽ̱xgacü yixĩxgu 
ga Yoráü̃ ga Acábi nane, rü yexguma 
nixĩ ga Yudáanewa yexwaca̱x yaxücuxü̃ 
ga Acachía nax Yudáanecüã̱xarü 
ãẽ̱xgacü yixĩxü̃ca̱x. Rü nüma ga Acachía 
rü Yudáanecüã̱x ga Yoráü̃ nane nixĩ. 
26 Rü nüma ga Acachía rü 22 ga taunecü 
nüxü̃́ nayexma ga yexguma 
inaxügüãxgu nax ãẽ̱xgacü yixĩxü̃. Rü 
wüxi ga taunecü nixĩ nax Yerucharéü̃wa 
ãẽ̱xgacü yixĩxü̃. Rü naé ga Ataría rü 
Iraéuanecüã̱xarü ãẽ̱xgacü ga Acábiacü 
iyixĩ rü ngĩrü o̱xi rü ãẽ̱xgacü ga Ṍri nixĩ. 
27 Rü nüma ga Acachía rü poraãcü 
nachixecüma yema norü o̱xi ga 
Acábitanüxü̃rüxü̃. Rü yemaca̱x ga yema 
Acachía üxü̃ rü tama name ga Cori ya 
Tupanape̱xewa. 
…… 
 
Yeú ningucuchi nax 
Iraéuanecüã̱xarü ãẽ̱xgacü yixĩxü̃ca̱x 
 
9
  
1 Rü nüma ga Tupanaarü orearü 
uruxü̃ ga Erichéu naxca̱x naca ga 
wüxi ga norü ngúexü̃, rü nhanagürü 
nüxü̃: —¡Paxa cugü namexẽxẽ nax 
icuxũãchixü̃ca̱x! ¡Rü íyange i wüxi wexü̃ 
i chíxü̃, rü Yiriáyianewa ngexmane ya 
ĩane ya Ramúchiwa naxũ! 2 Rü 
2 REIS 6,  8,   
9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
294 
ngẽxguma ngẽ́ma cunguxgu ¡rü naxca̱x 
nadau ya Yeú ya Yochapá nane ya 
Níchitaxa! ¡Rü nagu naxücu ya yima 
ĩpata ya nawa nangexmane! ¡Rü 
natanüxü̃güna yagagachi, rü to i 
ucapuwa naga! 3 ¡Rü yawãxnaxü̃ i 
ngẽma chíxü̃ i ngẽma íquingexü̃! ¡Rü 
ngẽmamaxã nabaeru rü nhacurügü tá 
nüxü̃: “Rü nhanagürü ya Cori ya 
Tupana: ‘Chama rü Iraéuanecüã̱xarü 
ãẽ̱xgacüxü̃ cuxü̃ chingucuchixẽxẽ’ ”, 
nhacurügü tá nüxü̃! ¡Rü ngẽmawena rü 
yawãxna i ĩã̱x rü íixũ rü taxuwatáma 
cuyachaxãchi! —nhanagürü. 4 Rü yema 
Erichéuarü ngúexü̃ ga orearü uruxü̃ rü 
inaxũãchi nax Yiriáyianewa yexmane ga 
ĩane ga Ramúchiwa nax naxũxü̃. 5 Rü 
yexguma yéma nanguxgu, rü nüxü̃ 
inayangau ga churaragüarü capitáü̃gü 
ga íngutaque̱xegüxü̃. Rü nhanagürü 
nüxü̃: —Choxü̃́ nangexma i wüxi i ore i 
cumaxã nüxü̃ chixuxchaü̃xü̃, Pa 
Capitáü̃x —nhanagürü. Rü nüma ga Yeú 
rü nanangãxü̃ rü nhanagürü: —¿Texé i 
totanüwa ya tümamaxã quidexachaü̃xe? 
—nhanagürü. Rü nüma ga yema orearü 
uruxü̃ rü nanangãxü̃ rü nhanagürü: 
—Cumaxã nixĩ i chidexachaü̃xü̃, Pa 
Capitáü̃x —nhanagürü. 6 Rü 
yexgumatama inachi ga nüma ga Yeú, 
rü yema orearü uruü̃maxã to ga 
ucapugu naxücu. Rü nüma ga orearü 
uruxü̃ rü chíxü̃maxã nanabaeru rü 
nhanagürü nüxü̃: —Cori ya 
Iraéuanecüã̱xgüarü Tupana rü 
nhanagürü cuxü̃: “Nhu̱xma i chama rü 
cuxü̃ chaxuneta nax ngẽma chorü 
duü̃xü̃gü i Iraéuanecüã̱xgüarü ãẽ̱xgacü 
quixĩxü̃ca̱x i nua Iraéuanewa. 7 Rü cuma 
rü tá cunadai i guxü̃ma i Acábitaagü. Rü 
ngẽmaãcü tá nayangutanüxẽxẽ i 
guxü̃ma i chorü orearü uruü̃gü rü chorü 
duü̃xü̃gü ga nadaixü̃ ga Yechabé. 8 Rü 
guxü̃táma i Acábitanüxü̃gü rü tá nadai. 
Rü ngẽmaãcü tá chanagu̱xẽxẽ i guxü̃ma 
i ngẽma iyatüxü̃ i natanüxü̃ i 
Iraéuanewa ngẽxmagüxü̃. Rü 
taxuxü̃táma ngextá namaxü̃”, nhaxü̃ ya 
Tupana —nhanagürü ga yema orearü 
uruxü̃. 
…… 
 
Yeú rü nayama̱x ga Yoráü̃ ga 
Iraéuanecüã̱xarü ãẽ̱xgacü 
16 Rü yemawena ga nüma ga Yeú rü 
naweü̃ ga cowaru itúxü̃negu nixüe rü 
ĩane ga Yeréwa naxũ ga ãẽ̱xgacü ga 
Yoráü̃xü̃tawa. Rü nüma ga Yoráü̃ rü 
nida̱xawe nagagu nax norü uanügümaxã 
nügü nadaixü̃. Rü nüma ga 
Yudáanecüã̱xarü ãẽ̱xgacü ga Acachía rü 
ta yéma Yoráü̃xü̃tawa nayexma, yerü 
yexma nanaxũane. 17 Rü yema 
dauxü̃taeruxü̃ ga ĩane ga Yeréarü 
dauxü̃taechicawa yexmaxü̃ rü nüxü̃ 
nadau ga yema Yeútanüxü̃ nax yéma ne 
naxĩxü̃. Rü yemaca̱x nica rü nhanagürü: 
—Duü̃xü̃gü nixĩ i yea ngẽ́ma ne ĩxü̃ 
—nhanagürü. Rü nüma ga 
Iraéuanecüã̱xarü ãẽ̱xgacü ga Yoráü̃ rü 
norü duü̃xü̃güxü̃ namu rü nhanagürü: 
—¡Wüxi i churara i cowaruétügu ixũxü̃ 
ngẽ́ma pemux nax íyadauxü̃ca̱x ngoxi 
tama nuewa núma ĩxü̃ yixĩ i ngẽma! 
—nhanagürü. 18 Rü yema churara ga 
cowaruétügu ixũxü̃ rü Yeúca̱x ninha rü 
nüxna naca rü nhanagürü: —Ãẽ̱xgacü 
nua choxü̃ namu nax cuxna 
chayaca̱xü̃ca̱x rü: “¿Tama nuewa nua 
pexĩ?” —nhanagürü. Rü nüma ga Yeú 
2 REIS 9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
295 
rü nanangãxü̃ rü nhanagürü: —Ngẽma 
rü tama cuxna naxü. Rü name nixĩ i 
chaweama cuxü —nhanagürü. Rü yema 
ĩanearü dauxü̃taeruxü̃ rü ãẽ̱xgacüxü̃ 
nhanagürü: —Ngẽma churara rü marü 
natanüwa nangu notürü tama natáegu 
—nhanagürü. 19 Rü nüma ga ãẽ̱xgacü rü 
yexgumatama to ga churara ga 
cowaruétügu ixũxü̃ yéma namu. Rü 
nüma rü yéma Yeútanüwa nangu rü 
nhanagürü: —Ãẽ̱xgacü nua choxü̃ namu 
nax pexna chayaca̱xü̃ca̱x rü: “¿Tama 
nuewa nua pexĩ?” —nhanagürü. Rü 
nüma ga Yeú rü nanangãxü̃ rü 
nhanagürü: —Ngẽma rü tama cuxna 
naxü. Rü name nixĩ i chaweama cuxü 
—nhanagürü. 20 Rü yema ĩanearü 
dauxü̃taeruxü̃ rü wenaxarü 
ãẽ̱xgacümaxã nüxü̃ nixu rü nhanagürü: 
—Ngẽma to i churara i ngẽ́ma ũxü̃ rü 
natanüwa nangu notürü tama natáegu. 
Rü cha̱u̱xca̱x rü ngẽma naweü̃maxã 
icuáxü̃ rü Níchitaxa i Yeú nixĩ, erü wüxi 
i ngeãxẽxü̃rüxü̃ inayaxũxẽxẽ ya yima 
naweü̃, erü woetama ngẽma nixĩ i 
nacüma —nhanagürü. 21 Rü yexguma 
nüma ga ãẽ̱xgacü ga Yoráü̃ rü norü 
churaragüxü̃ namu nax naweü̃ 
cowaruwa yachocuchigüxü̃ca̱x. Rü 
cowaruwa nüxü̃́ nayachocuchigü. Rü 
nüma ga Iraéuanecüã̱xarü ãẽ̱xgacü ga 
Yoráü̃ rü Yudáanecüã̱xarü ãẽ̱xgacü ga 
Acachía rü wüxichigü naweü̃gu 
inaxĩãchi nax Yeúpe̱xegu yayi̱xixü̃ca̱x. 
Rü meama Nabúchi ga Yerécüã̱xarü 
naanegu nüxü̃ nayangaugü. 22 Rü 
yexguma Yeúxü̃ inangauxgu ga Yoráü̃ 
rü nüxna naca rü nhanagürü nüxü̃: 
—¿Pa Yeúx, tama i nuwa nua cuxũxü̃? 
—nhanagürü. Rü nüma ga Yeú rü 
nanangãxü̃ rü nhanagürü: —¿Ta̱xacürü 
ngechaxü̃ i naxca̱x ícuca̱xaxü̃ ega ngẽma 
cué i Yechabé rü nagu ínamaxü̱̃xgu i 
ngẽma chixexü̃ i guxãxü̃ namaxã 
nachixexẽẽxü̃? —nhanagürü. 23 Rü 
yexgumatama nüma ga Yoráü̃ rü 
nadauegu rü ninha. Rü aita Acachíaca̱x 
naxü rü nhanagürü: —Tórü daiwa ũxü̃ 
nixĩ, Pa Acachíax, rü nataechitae 
—nhanagürü. 24 Notürü nüma ga Yeú rü 
norü würa nayaxu rü Yoráü̃xü̃ namaxü̃. 
Rü Yoráü̃ca̱xwena ningaxi ga naxne rü 
norü maxü̃newa nayarügo. Rü yexma 
naweü̃gu nayu ga nüma ga 
Iraéuanecüã̱xarü ãẽ̱xgacü ga Yoráü̃. 
…… 
 
Yeú rü Yudáanecüã̱xarü ãẽ̱xgacü ga 
Acachíaxü̃ nima̱x 
27 Rü yemaxü̃ nada̱xgux ga Acachía ga 
Yudáanecüã̱xarü ãẽ̱xgacü, rü ĩane ga 
Betagáü̃ca̱x ninha nagu ga yema nama 
ga Gúruwa daxü̃. Notürü nüma ga Yeú 
rü nawe nangẽ rü norü churaragüxü̃ 
namu nax yama̱xgüaxü̃ca̱x. Rü guma 
ĩane ga Ibéaarü ngaicamagu nüxü̃ 
nayangaugü, rü yexma naweü̃gutama 
nanapi̱xẽẽgü. Notürü ga nüma rü 
ninhaama rü nhu̱xmata ĩane ga 
Meyíduwa nangu. Rü yexma nayu. 
…… 
 
Ataría rü ngĩxchaama 
Yudáanecüã̱xarü ãẽ̱xgacüxü̃ ngĩgü 
iyangucuchixẽxẽ 
 
11
  
1 Rü yexguma ngĩma ga Ataría 
ga Acachía naé nüxü̃ cua̱xgu ga 
ngĩne rü marü nax nayuxü̃, rü 
duü̃xü̃güxü̃ imu nax nadaiaxü̃ca̱x ga 
guxü̃ma ga Acachíaxacügü. 2 Notürü ga 
2 REIS 9 
,   
11 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
296 
Yochába ga ãẽ̱xgacü ga Yoráü̃acü ga 
Acachíaeya̱x rü wüxi ga ucapugu 
Ataríacha̱xwa iyacu̱x ga Yoá ga Acachía 
nane norü daruü̃maxã. Rü yemaacü 
tama nayama̱xgü. 3 Rü ngĩma ga Yoáarü 
daruxü̃ rü 6 ga taunecü Tupanapatagu 
namaxã iyacu̱x. Rü yexgumayane ga 
Ataría rü Iraéuanewa ãẽ̱xgacü iyixĩ. 4 Rü 
yexguma marü 7 ga taunecü ngĩxü̃́ 
inguxgu ga ãẽ̱xgacü nax yixĩxü̃ ga 
Ataría, rü nüma ga chacherdóte ga 
Yoiáda rü naxca̱x nangema ga yema 
churaragüerugü ga ãẽ̱xgacüpatamaxã 
icua̱xgüxü̃ rü yema capitáü̃gü ga 
ãẽ̱xgacüna daugüxü̃, rü Cori ya 
Tupanapatagu nanamucu ga yema 
nüma ínayexmaxü̃wa. Rü yéma 
Tupanaégagu yema churaragümaxã 
inaxüga nax tama nüxü̃ yaxugüexü̃ca̱x 
nax namaxü̱̃xü̃ ga Acachía nane ga Yoá. 
Rü yemawena rü Yoáxü̃ nango̱xẽxẽ nax 
nüxü̃ nadaugüxü̃ca̱x. 5 Rü nhu̱xũchi 
nayaxugücu̱xẽ rü nhanagürü nüxü̃: 
—Nhaãcü tá nixĩ i pedauxü̃taegüxü̃. Rü 
ngẽxguma wüxichigü i yüxügu 
ãẽ̱xgacüpataarü dauwa pichocu̱xgux rü 
wüxitücumü i pema rü tá ngẽma ĩã̱x i 
ãẽ̱xgacüpatape̱xewa ngẽxmaxü̃na 
pedaugü. 6 Rü ngẽma toxchimüxü̃ rü 
ngẽma ĩã̱x i Chúgu ãégaxü̃wa tá 
nadauxü̃taegü. Rü ngẽma perü 
tamaepü̱xchimüxü̃ rü 
ãẽ̱xgacüpataca̱xwena üxü̃ i ĩã̱xwa tá 
nadauxü̃taegü. Rü ngẽmaãcü tá nixĩ i 
nüxna pedauxü̃ ya yima ãẽ̱xgacüpata. 
7 Rü pema i ngü̃xchigaarü ngunexü̃gu 
ãẽ̱xgacüpataarü dauwa ípechoxü̃xü̃, rü 
tá pexí Tupanapatana pedaugü ya daa 
bucü ya ãẽ̱xgacü tá ixĩcü íngexmaxü̃wa. 
8 Rü ãxnexãcü tá nüxü̃ ípechomaeguãchi 
ya daa Tupanapata ya daa bucü nawa 
ngexmane. Rü texé ya nagu ücuchaü̃xe 
rü tá tüxü̃ pima̱x. Rü nawe tá 
pexĩxü̃tanü ya daa bucü i nüma 
ínaxũxü̃wa —nhanagürü. 9 Rü nüma ga 
yema churaragüeru rü chacherdóte ga 
Yoiádaga naxĩnüe rü nanaxügü ga yema 
namaxã nüxü̃ yaxuxü̃. Rü wüxichigü ga 
yema churaragüeru rü norü 
churaragütücumümaxã inacua̱x. Rü 
yemaacü yema chocuxü̃ ga churaragü 
ga ãẽ̱xgacüpatawa dauxü̃taegüxü̃, rü 
yema churaragü ga yema puracüwa 
íchoxü̃xü̃, rü wüxichigü ga 
ngü̃xchigaarü ngunexü̃gu gumá 
chacherdótepe̱xewa naxĩĩxü̃. 10 Rü nüma 
ga chacherdóte ga Yoiáda rü yema 
churaragüeruna nanana ga guma 
wocaegü rü poxü̃ruü̃gü ga guma 
Tupanapatagu nuxü̃ ga ãẽ̱xgacü ga 
Dawíarü ixĩgüxü̃. 11 Rü nüma ga yema 
churaragü ga dauxü̃taegüxü̃ rü 
nachicawa nixũchigü ga Tupanapataarü 
tügünecüwawa rü norü to̱xwecüwawa. 
Rü yexgumarüxü̃ ta nüxü̃ 
ínachomaeguãchi nax nüxna nadaugüxü̃ 
ga yema ãmarearü guchicaxü̃. Rü 
wüxichigü ga yema dauxü̃taexü̃ rü 
nixãxne nax nüxna nadaugüxü̃ ga gumá 
bucü. 12 Rü yexguma nüma ga Yoiáda rü 
ínanamuxũchi ga gumá bucü ga taue̱xta 
ãẽ̱xgacü ga Acachía nane rü naeruwa 
nayanga̱xcuchi ga nanatüpate̱xe. Rü 
nananucu ga norü cua̱xruxü̃ ga ãẽ̱xgacü 
nax yixĩxü̃. Rü chíxü̃maxã nanabaeru rü 
yemawena rü nanaxunagü nax ãẽ̱xgacü 
yixĩxü̃. Rü guxü̃ma ga duü̃xü̃gü rü 
nanacapünegü rü tagaãcü nhanagürügü: 
—¡Namaxü̱̃x ya ãẽ̱xgacü! 
—nhanagürügü. 13 Rü yexguma Ataría 
2 REIS 11 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
297 
nüxü̃ ĩnügu ga nax ínacapünetaegüxü̃ rü 
tagaãcü nataãxẽgüxü̃ ga yema 
churaragü rü duü̃xü̃gü, rü ngĩma ga 
Ataría rü Tupanapatawa ixũ ga yema 
ínangutaque̱xegüxü̃wa. 14 Rü nüxü̃ idau 
ga yema nacüma ga peta ga ãẽ̱xgacüarü 
ngucuchichiga rü nüma ga gumá 
ãẽ̱xgacü ga Tupanapataarü caxtaxü̃tagu 
nax nachixü̃. Rü nüxü̃ idau ta nax 
naxü̃tagu nachigüxü̃ ga churaragüeru rü 
paxetaruü̃gü rü duü̃xü̃gü ga poraãcü 
taãxẽgüxü̃ ga norü cornétagu icuegüxü̃. 
Rü yexguma ga Ataría rü ngĩgü 
irügáutechiru rü tagaãcü ngĩgürügü: 
—Taechitawa̱xegüxü̃. 
Taechitawa̱xegüxü̃ —ngĩgürügü. 15-16 Rü 
yexguma nüma ga Yoiáda rü tagaxãcü 
yema churaragüeruxü̃ namu rü 
nhanagürü: —¡Ngĩxü̃ ipegaxüchi i nua! 
¡Rü taxũtáma nuxã Tupanapatachiãgu 
ngĩxü̃ pima̱x! Rü ngẽxguma texé 
ngĩétüwa chogügu ¡rü peyama̱xama! 
—nhanagürü. Rü yemaca̱x ga nümagü 
rü guma Tupanapatawa ngĩxü̃ 
ínagaxüchigü, rü yema nachica ga 
ãẽ̱xgacüarü cowarugümaxã 
ínanguxü̃güxü̃wa ngĩxü̃ natúchigügü. Rü 
yexma ngĩxü̃ nayarüma̱xgü. 17 Rü 
yemawena nüma ga chacherdóte ga 
Yoiáda rü Tupanamaxã inaxüga rü 
nüma ga ãẽ̱xgacü rü norü duü̃xü̃gü rü tá 
Tupanaga naxĩnüexü̃. Rü yexgumarüxü̃ 
ta rü ãẽ̱xgacümaxã rü duü̃xü̃gümaxã 
inaxüga nax duü̃xü̃gü rü tá mea 
ãẽ̱xgacüga naxĩnüexü̃ rü nüma ya 
ãẽ̱xgacü rü tá mea duü̃xü̃gümaxã 
inacuáxü̃. 18 Rü nhu̱xũchi guxü̃ma ga 
duü̃xü̃gü rü Baáarü ngutaque̱xepataü̃wa 
naxĩ rü nagu napogüe. Rü nagu napogüe 
ta ga guxü̃ma ga yema Baáarü ãmarearü 
guchicaxü̃gü rü naxchicüna̱xãgü. Rü 
guma Baáarü chacherdóte ga Matáü̃ rü 
Baáarü ãmarearü guchicaxü̃xü̃tagu 
nayama̱xgü. Rü yemawena rü 
Tupanapataca̱x nawoegu, rü nüma ga 
chacherdóte ga Yoiáda rü yexma 
Tupanapatagu nanamugü ga 
dauxü̃taeruü̃gü nax nüxna 
nadaugüxü̃ca̱x. 19 Rü nhu̱xũchi nüma ga 
chacherdóte ga Yoiáda rü naxca̱x naca 
ga yema churaragüeru ga 
ãẽ̱xgacüpatamaxã icua̱xgüxü̃ rü ga 
capitáü̃ ga ãẽ̱xgacüna daugüxü̃ rü 
guxü̃ma ga duü̃xü̃gü. Rü wüxigu guma 
Tupanapatawa inaxĩãchi nax 
ãẽ̱xgacüpatawa nagagüaxü̃ca̱x ga gumá 
ãẽ̱xgacü. Rü yema ĩã̱x ga 
ãẽ̱xgacüpatape̱xewaama yexmaxü̃wa 
namaxã nichocu. Rü nüma ga ãẽ̱xgacü 
ga Yoá rü norü tochicaxü̃wa nayarüto. 
20 Rü guxü̃ma ga duü̃xü̃gü rü nataãxẽgü. 
Rü yemaacü Ataríaarü yuwena rü 
guxü̃ma ga guma ĩanecüã̱x rü taxuxü̃ma 
ga guxchaxü̃gu narüxĩnüe. 21 Rü nüma 
ga Yoá rü 7 ga taunecü nüxü̃́ nayexma 
ga yexguma ãẽ̱xgacüxü̃ yangucuchigu. 
…… 
 
Tupanapataarü mexẽẽchiga 
 
12
  
4-5 Rü wüxi ga ngunexü̃gu ga 
ãẽ̱xgacü ga Yoá rü chacherdóte 
ga Yoiádaxü̃ nhanagürü: —Name nixĩ rü 
tanamexẽxẽ ya Tupanapata. Rü 
ngẽmaca̱x name nixĩ i penade i guxü̃ma 
i ngẽma diẽru i woetama Tupanana üxü̃ 
rü ngẽma diẽru i wüxichigü i duü̃xü̃ 
norü ngúchaü̃maxã ixãxü̃. ¡Rü nhu̱xũchi 
curü duü̃xü̃gü i diẽrumaxã 
icua̱xgüxü̃maxã nüxü̃ ixu nax ngẽma 
diẽrumaxã namexẽẽgüaxü̃ca̱x ya yima 
2 REIS 11 
,  
12 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
298 
Tupanapata! —nhanagürü. 6 Notürü 
yexguma 23 ga taunecü ãẽ̱xgacü yixĩxgu 
ga Yoá rü nüma ga chacherdótegü rü 
taxũtama nanamexẽẽgü ga guma 
Tupanapata. 7 Rü yemaca̱x ga nüma ga 
ãẽ̱xgacü ga Yoá rü naxca̱x nangema ga 
chacherdóte ga Yoiáda rü yema togü ga 
chacherdótegü ga namücügü. Rü 
nhanagürü nüxü̃: —¿Ta̱xacüca̱x tama 
penamexẽxẽ ya yima Tupanapata? ¡Rü 
nhu̱xmaü̃cüxü rü marü taxũtáma 
pegüxü̃́tama diẽru ngĩxü̃ peyaxu 
naxü̃tawa i ngẽma diẽrumaxã 
nguxü̃güxü̃! Rü guxü̃ma i ngẽma diẽru i 
nhu̱xmax ngẽxmaxü̃ rü Tupanapataarü 
mexẽẽruxü̃ tá nixĩ —nhanagürü. 8 Rü 
nüma ga chacherdótegü rü norü me nixĩ 
nax nüxü̃ naxunetaxü̃ ga wüxi ga diẽru 
ga woetama Tupanapataarü mexẽẽruxü̃ 
ixĩxü̃ rü marü taxũtáma nügüxü̃́tama 
ngĩxü̃ nayauxgüxü̃ca̱x. 9 Rü yexguma 
nüma ga chacherdóte ga Yoiáda rü wüxi 
ga diẽruchixü̃ naxã́taü̃wa naxüxmaxetü. 
Rü ãmarearü guchicaxü̃arü 
tügünecüwaguama nanaxǘ ga 
Tupanapataarü ĩã̱xwa. Rü yema ĩã̱xarü 
daruü̃gü rü duü̃xü̃güna nayadetanü ga 
yema diẽru, rü yema diẽruchixü̃gu 
nayanucuetanü. 10 Rü yexguma marü 
naxããcuãü̃gu ga diẽruchixü̃, rü nüma ga 
ãẽ̱xgacüarü diẽruarü ugüruxü̃, rü nüma 
ga chacherdóte rü ngĩxü̃ nixugügüxü̃ ga 
diẽru, rü wüxi ga chacugu ngĩxü̃ 
nanucu. 11-12 Rü yema diẽru rü yexguma 
marü poperagu ngĩxü̃ 
nawüpaneguwena, rü yema 
puracütanüxü̃eruna ngĩxü̃ nana nax 
yemaacü yema corapínagüaxü̃́, rü yema 
puracümaxã icua̱xgüxü̃axü̃́, rü yema 
ĩxtapüarü üruü̃güaxü̃́, rü yema nutaarü 
mexẽẽcüwaruü̃güaxü̃́ 
naxütanügüaxü̃ca̱x. Rü yexgumarüxü̃ ta 
yema diẽrumaxã naxca̱x nataxegü ga 
mürapewagü rü nuta ga marü 
imexẽẽcüwagücü rü guxü̃ma ga togü ga 
yemaxü̃gü ga nanaxwa̱xegüxü̃ 
Tupanapataarü mexẽẽruxü̃. 
…… 
 
Achíriaanecüã̱xarü ãẽ̱xgacüme̱xẽgu 
nangu ga ĩane ga Chamária rü 
Achíriaanewa Iraéutanüxü̃güxü̃ 
nagagü 
 
17
  
1 Rü yexguma 12 ga taunecü 
nüxü̃́ inguxgu ga Acáa nax 
ãẽ̱xgacü yixĩxü̃ ga Yudáanewa, rü 
yexguma nixĩ ga nüma ga Ochéa ya Éra 
nane rü yexwaca yangucuchixü̃ nax 
Iraéuanecüã̱xarü ãẽ̱xgacü yixĩxü̃ca̱x. Rü 
nüma ga Ochéa rü 9 ga taunecü nixĩ ga 
Chamáriaarü ĩanewa ãẽ̱xgacü yixĩxü̃. 
2 Notürü ga yema Ochéa üxü̃ rü nachixe 
ga Tupanape̱xewa rü woo tama yema 
nüxíraxü̃güxü̃ ga Iraéuanecüã̱xarü 
ãẽ̱xgacügü ügüxü̃rüxü̃ nixĩ. 3 Rü nüma 
ga Achíriaanearü ãẽ̱xgacü ga 
Charimanácha, rü norü churaragümaxã 
Iraéuanecüã̱xarü ãẽ̱xgacü ga Ochéaca̱x 
ínayagoõchi rü nüxü̃ narüporamae. Rü 
norü duü̃xü̃güxü̃ nayaxĩgüxẽxẽ, rü 
natanüwa tacü ga diẽruca̱x ínacaüüxü̃ 
ga gucüma ga taunecügügu. 4 Notürü 
nüma ga Achíriaanearü ãẽ̱xgacü ga 
Charimanácha rü nüxü̃ nacua̱xama nax 
Ochéa rü bexma Eyítuanecüã̱xarü 
ãẽ̱xgacümaxã nax nügü naxucu̱xẽgüxü̃ 
nax Achíriaaneme̱xẽwa 
ínanguxuchixü̃ca̱x. Rü naétü marü tama 
nüxü̃́ ngĩxü̃ naxütanü ga yema diẽru ga 
wüxichigü ga taunecü nüxna ngĩxü̃ 
2 REIS 12 
,   
17 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
299 
naxãgücü. Rü yemaca̱x nüma ga 
Charimanácha rü norü churaragüxü̃ 
namu nax Ochéaxü̃ yayauxgüxü̃ca̱x rü 
napoxcugüaxü̃ca̱x. 5 Rü norü churaragü 
rü Iraéuanegu nachocu rü ĩane ga 
Chamáriaca̱x ínayaxüãchi rü tamaepü̱x 
ga taunecü yéma nüxna nadaugü nax 
taxúema íxũxũxü̃ca̱x. 6 Rü yexguma 9 ga 
taunecü marü ãẽ̱xgacü yixĩxgu ga 
Ochéa, rü nüma ga ãẽ̱xgacü ga 
Achíriaanecüã̱x rü nanapu ga guma 
ĩane, rü Achíriaanewa tüxü̃ nagagü ga 
guxema Iraéuanecüã̱xgü. Rü ĩane ga 
Arágu rü ĩane ga Gocháũgu ga natü ga 
Abócutüwa tüxü̃ ninu. Rü to̱xguã̱x rü 
Medúgüarü ĩanegügu tüxü̃ ninu. 7 Rü 
yema guxchaxü̃ nixĩ ga nüxü̃ ngupetüxü̃ 
ga yema Iraéuanecüã̱xgü, yerü tama 
naga naxĩnüe ga Cori ya Tupana ga 
Eyítuanewa ínanguxü̃xẽẽcü ga 
Faraóũme̱xẽwa. Rü tupananetaxü̃ 
nicua̱xüxü̃gü, rü yemaacü 
Tupanape̱xewa chixexü̃ naxügü. 
…… 
14 Rü woo Tupana rü norü orearü 
uruü̃güwa nayaxucu̱xẽgü, notürü ga 
nüma ga Iraéuanecüã̱xgü rü tama 
inaxĩnüechaü̃ rü tama nüxü̃ 
nacua̱xgüchaü̃ naxrüxü̃ ga norü o̱xigü 
ga tama aixcuma Cori ya Tupanaaxü̃́ 
yaxõgüxü̃. 15 Rü yemaacü ga yema 
duü̃xü̃gü rü nüxü̃ naxoe ga Tupanaarü 
mugü rü nüxü̃ inarüngümae ga yema 
uneta ga nũxcüma norü o̱xigümaxã 
Tupana nüxü̃ ixuxü̃, rü tama naga 
naxĩnüe ga Tupanaarü ucu̱xẽgü. Rü woo 
Tupana nüxna nachu̱xuxü̃, notürü 
naxca̱x nadauxü̃taegüama nax 
naxchicüna̱xãgü i taxuwama mexü̃xü̃ 
nax yacua̱xüü̃güxü̃ naxrüxü̃ ga yema 
togü ga nachixü̃anecüã̱x ga tama 
Tupanaaxü̃́ yaxõgüxü̃. 16 Rü nüxü̃ 
narüxoe ga norü Tupanaarü mugü, rü 
yemaca̱x nügüca̱x nanaxü ga taxre ga 
wocaxacüchicüna̱xãgü ga úirunaxca̱x, 
rü nanaxügü ta ga Canaã́tanüxü̃güarü 
tupananeta ga Achérachicüna̱xã. Rü 
naétü nüxü̃ nicua̱xüxü̃gü ga üa̱xcü rü 
tauemacü rü ẽxtagü rü Baáchicüna̱xã rü 
ta. 17 Rü yexgumarüxü̃ ta yema 
tupananetagüarü ãmarearü 
guchicaxü̃wa tüxü̃ nigu ga naxacüe ga 
yatüe rü ngexe. Rü nagu ínamaxẽ ga 
yuü ga ẽxü̃guxü̃xü̃ nawa nacuáxü̃. Rü 
yemaacü chixexü̃ca̱x nügü inaxãgü ga 
Tupanape̱xewa rü poraãcü nananuxẽxẽ. 
…… 
 
Tomare ga duü̃xü̃gü 
Chamáriaanearü ĩanegüwa namugü 
24 Rü nüma ga Achíriaanecüã̱xarü 
ãẽ̱xgacü rü Iraéuanecüã̱xchicüxü 
Chamáriaanearü ĩanegüwa nanamugü 
ga duü̃xü̃gü ga Babiróniaanecüã̱x rü 
Cútaanecüã̱x rü Awáanecüã̱x, rü ĩanegü 
ga Amáchicüã̱x, rü Chefarawáicüã̱x nax 
yexma naxãchiü̃güxü̃ca̱x. Rü yemaacü 
Chamáriaanegu nachocu rü 
Iraéuanecüã̱xgüarü ĩanegu naxãchiü̃gü. 
25 Notürü yema duü̃xü̃gü ga 
Achíriaanecüã̱x rü tama Cori ya 
Tupanaxü̃ nicua̱xüxü̃gü, rü yemaca̱x ga 
Tupana rü yéma nanamugü ga aigü nax 
nadaiaxü̃ca̱x ga nhuxre ga yema 
duü̃xü̃gü. 26 Rü yemaca̱x nhuxre ga 
yema duü̃xü̃gü rü Achírianecüã̱xarü 
ãẽ̱xgacüxü̃tawa naxĩ ga namaxã nüxü̃ 
yanaxugüxü̃ca̱x, rü nhanagürügü nüxü̃: 
—Toma i Chamáriaanearü ĩanegüwa 
toxü̃ nax cumugüxü̃ nax ngẽxma 
2 REIS 17 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
300 
taxãchiü̃güxü̃ca̱x, rü tama nüxü̃ tacua̱x i 
nacüma i norü Tupana i ngẽma 
nachixü̃ane. Rü ngẽmaca̱x i ngẽma norü 
Tupana rü toxca̱x ngẽ́ma nanamugü i 
aigü i toxü̃ ngõ̱xcuxü̃ —nhanagürügü. 
27 Rü yexguma ga nüma ga 
Achíriaanecüã̱xarü ãẽ̱xgacü rü nanamu 
rü nhanagürü: —¡Penamuegu i wüxi i 
chacherdóte i Chamáriaanecüã̱xchire̱x 
nax ngẽ́ma Chamáriaanewa naxũxü̃ca̱x 
rü ngẽ́ma nangexmaxü̃ca̱x rü ngẽma 
ngexwaca̱x ngẽ́ma ngugüxü̃ i 
duü̃xü̃güxü̃ nangúexẽẽxü̃ca̱x i ngẽma 
Chamáriaanecüã̱xarü Tupanacüma! 
—nhanagürü. 28 Rü yemaacü ga wüxi ga 
chacherdóte ga Chamáriaanewa 
ínagaxüchigüxü̃ rü Betéugu nayaxãchiü̃. 
Rü yema nixĩ ga nangúexẽẽxü̃ nax 
nhuxãcü Cori ya Tupanaxü̃ nax 
yacua̱xüü̃güxü̃. 29 Notürü yema duü̃xü̃gü 
ga to ga nachixü̃anewa ne ĩxü̃ rü 
noxrütama tupananetachicüna̱xã ta 
naxügü, rü Chamáriaanecüã̱xgü ügüxü̃ 
ga tupananetachicüna̱xãchicagu 
nananugü ga ma̱xpǘnetape̱xewa. 30 Rü 
yema Babiróniaanecüã̱xgü rü yema 
namaxã natupanaã̱xgüxü̃ ga 
Chucobenúchicüna̱xã naxügü. Rü yema 
Cútaanecüã̱xgü rü yema namaxã 
natupanaã̱xgüxü̃ ga Nerigáchicüna̱xã 
naxügü. Rü yema Amáchicüã̱xgü rü 
yema namaxã natupanaã̱xgüxü̃ ga 
Achímachicüna̱xã naxügü. 31 Rü yema 
Awáanecüã̱xgü rü yema namaxã 
natupanaã̱xgüxü̃ ga Nibáchicüna̱xã rü 
Tatáchicüna̱xã naxügü. Rü yema 
Chefarawáicüã̱xgü rü naxacüxegü tüxü̃ 
ínagu nape̱xewa ga norü 
tupananetachicüna̱xãgü ga 
Adrameréche rü Anameréche. 32 Notürü 
ga yema duü̃xü̃gü rü Cori ya Tupanaxü̃ 
nicua̱xüü̃güchire̱x. Notürü nügütanüwa 
nüxü̃ naxunetagü ta ga norü 
chacherdótegü nax yemagü norü 
tupananetachicüna̱xãgüca̱x ínaguxü̃ ga 
ãmaregü ga ma̱xpǘnetape̱xegüwa. 33 Rü 
yemaacü woo Cori ya Tupanaxü̃ nax 
yacua̱xüü̃güchiréxü̃, notürü norü 
tupananetagüxü̃ rü ta nicua̱xüxü̃gü, 
yema nachixü̃anegü ga nawa ne 
naxĩxü̃cümaãcü ga wüxichigü. 
…… 
 
Yudáanewa ãẽ̱xgacü nixĩ ga 
Echequía 
 
18
  
1 Rü yexguma tamaepü̱x ga 
taunecü Iraéuanearü ãẽ̱xgacü 
yixĩgu ga Ochéa ga Éra nane, rü 
ningucuchi ga Echequía ga Acáa nane 
nax Yudáanewa ãẽ̱xgacü yixĩxü̃ca̱x. 2 Rü 
nüma ga Echequía rü nüxü̃́ nayexma ga 
25 ga taunecü ga yexguma ãẽ̱xgacüxü̃ 
yangucuchigu. Rü 29 ga taunecü 
ãẽ̱xgacü nixĩ ga Yerucharéü̃wa. Rü naé 
rü Yacaríaxacü tixĩ rü Abí nixĩ ga 
tümaéga. 3 Rü yema Echequía üxü̃ rü 
name ga Cori ya Tupanape̱xewa gumá 
nũxcümaü̃cü ga norü o̱xi ga Dawí 
üxü̃rüxü̃. 4 Rü nüma ga Echequía nixĩ ga 
duü̃xü̃güxü̃ namuxü̃ nax nagu 
napogüexü̃ca̱x ga yema nachicagü ga 
tupananetachicüna̱xãgü nawa 
yexmagüxü̃. Rü gumá nutagü ga 
duü̃xü̃gü nüxü̃ icua̱xüü̃gücü rü íxraxü̃gu 
nanapo. Rü yema Achérachicüna̱xãgü rü 
nayapuexẽxẽ. Rü nagu nabügüe ga 
yema ãxtapechicüna̱xã ga brṍchenaxca̱x 
ga Moiché üxü̃ ga Iraéuanecüã̱xgü 
nape̱xewa pumárate̱xe igugüxü̃. 5-6 Rü 
nüma ga Echequía rü poraãcü Cori ya 
2 REIS 17 
,  
18 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
301 
Iraéuanecüã̱xgüarü Tupanaaxǘ nayaxõ. 
Rü natanüwa ga guxü̃ma ga nüxíra 
ãẽ̱xgacügü ixĩgüxü̃ ga Yudáanewa rü 
yema nawena ãẽ̱xgacü ixĩgüxü̃, rü 
nataxuma ga to ga ãẽ̱xgacü ga 
Echequíarüxü̃ Tupanaga ĩnüxü̃. Rü 
nüma ga Echequía rü taguma Tupanana 
nixũgachi, rü aixcumama nagu namaxü̃ 
ga norü mugü ga Moichéna naxãxü̃. 7 Rü 
yemaca̱x ga Cori ya Tupana rü poraãcü 
nüxü̃ narüngü̃xẽẽ. Rü guxü̃ma ga ta̱xacü 
ga naxüxü̃wa rü meama nüxü̃́ 
ínananguxuchixẽxẽ. 
…… 
 
Chenaquerí rü Yudáanegu naxücu 
13 Rü yexguma marü 14 ga taunecü 
ãẽ̱xgacü yixĩgu ga Echequía, rü nüma ga 
Chenaquerí ga Achírianecüã̱xarü 
ãẽ̱xgacü rü norü churaragümaxã 
guxü̃nema ga ĩanegü ga Yudáanewa 
yexmagüne ga ípoxegugüneca̱x naxĩãchi 
rü nanapuxü̃. 14 Rü yemaca̱x nüma ga 
Echequía ga Yudáanecüã̱xarü ãẽ̱xgacü 
rü Achíriaanecüã̱xarü ãẽ̱xgacü ga 
Láquiwa yexmacüca̱x nimuga rü 
nhanagürü: —Nüxü̃ chacua̱x rü aixcuma 
wüxi i guxchaxü̃ cumaxã chaxü. Rü 
ngẽmaca̱x chanaxwa̱xe i cutáegu nawa i 
chauchixü̃ane, rü chama tá cuxü̃́ 
chanaxütanü i ngẽma nagu cuxunetaxü̃ i 
diẽru —nhanagürü. Rü nüma ga 
Achíriaanearü ãẽ̱xgacü rü Echequía ga 
Yudáanecüã̱xarü ãẽ̱xgacümaxã nüxü̃ 
nixu ga natanü. Rü 9,900 quíru naguxü̃ i 
diẽrumü rü 990 quíru naguxü̃ i úirugu 
naxuneta. 15 Rü nüma ga Echequía rü 
ngĩxü̃ inaxã ga gucüma ga diẽru ga 
Tupanapatawa yexmacü rü gucüma ga 
diẽru ga ãẽ̱xgacüpatawa yexmacü. 16 Rü 
yexgumarüxü̃ ta ga Echequía rü guma 
Cori ya Tupanapataarü ĩã̱xwa rü norü 
naxpenüü̃wa nanade ga yema úiru ga 
nümatama yéma nanucuchiréxü̃, rü 
Achíriaanearü ãẽ̱xgacüna nanaxã. 
17 Notürü woo yemaacü nanaxütanü ga 
Echequía ga yema Achíriaanearü 
ãẽ̱xgacü nagu unetaxü̃, notürü nüma ga 
Achíriaanearü ãẽ̱xgacü rü 
Yerucharéü̃wa nanamugüama ga wüxi 
ga namücü ga churaragüeru rü wüxi ga 
to ga ãẽ̱xgacü ga poraxü̃ namaxã ga 
muxü̃ma ga norü churaragü. Rü 
Láquiwa inaxĩãchi nax Yerucharéü̃ca̱x 
íyaxü̃ãchixü̃ca̱x. Rü yexguma 
Yerucharéü̃wa nangugügu, rü yema 
puchu ga ma̱xpǘnewa yexmaxü̃arü 
ngaicamawa nangugü, rü yéma 
nayachaxãchitanü nacüwawa ga yema 
nama ga Yauxchiruchicawa nadaxü̃. 
18 Rü nhu̱xũchi ãẽ̱xgacü ga Echequíaca̱x 
nangemagü nax namaxã yanadexaxü̃ca̱x. 
Notürü nüma ga ãẽ̱xgacü rü tama yéma 
naxũ. Rü nachicüxü yéma nanamugü ga 
Eriaquĩ́ ga Ichía nane ga 
ãẽ̱xgacüpatamaxã icuácü, rü Chéna ga 
ãẽ̱xgacüarü poperagüna daucü, rü Yoá 
ga Ácha nane ga ãẽ̱xgacüarü 
ngü̃xẽẽruxü̃ ixĩcü. Rü yéma naxĩ nax 
yema Achíriaanecüã̱xgümaxã 
yanadexagüxü̃ca̱x. 19 Rü nüma ga yema 
Achíriaanearü churaragüeru rü 
nhanagürü nüxü̃: —¡Namaxã nüxü̃ pexu 
ya Echequía i torü ãẽ̱xgacüarü ore i 
nhaxü̃: “¿Cuma nagu curüxĩnügu rü tá 
nangexma i texé cuxü̃ nax ípoxü̃xü̃ i 
cha̱xme̱xwa? 
…… 
33 Rü dücax, rü natanüwa ga guxü̃ma 
ga yema togü ga nachixü̃anegü ¿rü 
2 REIS 18 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
302 
ngexü̃rüüxü̃ ga yema nachixü̃anegüarü 
tupanagü rü napora nax Achíriaanearü 
ãẽ̱xgacüme̱xẽwa ínapoxü̃ãxü̃? 34 ¿Rü 
ngexü̃gü nixĩ i ngẽma tupanagü i 
Amáchicüã̱xarü, rü Arüpácüã̱xarü, rü 
Chefarawáicüã̱xarü, rü Énacüã̱xarü rü 
Íbacüã̱xarü? Rü yema tupanagü ¿rü 
nüxü̃́ natauxchaxü̃ yixĩxü̃ ga ãẽ̱xgacü ga 
Achíriaanecüã̱xme̱xẽwa nax 
ínanguxuchixẽẽãxü̃ ga ĩane ga 
Chamária? 35 ¿Rü ngexü̃rüüxü̃ nixĩ ga 
yema tupanagütanüwa ga nachixü̃anexü̃ 
ípoxü̃xü̃ naxme̱xwa ga Achíriaanearü 
ãẽ̱xgacü? ¿Rü tü̱xcüü̃ i nhu̱xmax i nagu 
perüxĩnüexü̃ rü Cori ya Tupana tá 
yixĩxü̃ ya ínapoxü̃cü ya Yerucharéü̃?” 
nhaxü̃ ga torü ãẽ̱xgacü! —nhanagürü ga 
yema Achíriaanearü churaragüeru. 
…… 
37 Rü yexguma ga Eriaquĩ́ ga 
ãẽ̱xgacüpatamaxã icuácü rü Chéna ga 
ãẽ̱xgacüarü poperagüna daucü rü Yoábe 
ga ãẽ̱xgacüarü ngü̃xẽẽruxü̃ ixĩcü rü 
nanaxĩ̱xãchiãxẽgü rü nügü 
narügáutechirugü. Rü ãẽ̱xgacü ga 
Echequíaxü̃tawa naxĩ nax namaxã nüxü̃ 
yanaxugüexü̃ca̱x ga yema Achíriaanearü 
churaragüeruarü ore. 
 
Yudáane rü tama 
Chenaqueríme̱xẽgu nangu 
 
19
  
1 Rü yexguma yemaxü̃ naxĩnügu 
ga gumá ãẽ̱xgacü ga Echequía 
rü nügü narügáutechiru. Rü norü 
i̱xãchiãẽmaxã nagu nicu̱x ga wüxi ga 
naxchiru ga yaxcüxü̃ rü témüxü̃ rü 
yemaacü Tupanapatawa naxũ rü yéma 
nayayumüxẽ. 2 Rü nüma ga ãẽ̱xgacü rü 
nanamu ga Eriaquĩ́, rü Chétina, rü 
nhuxre ga chacherdótegü ga 
rüyamaegüxü̃ nax nümagü rü ta 
naxchiru ga yaxcüxü̃ rü témüxü̃gu 
yacu̱xgüxü̃ca̱x. Rü yemaacü orearü 
uruxü̃ ga Ichaíaxü̃tawa nanamugü nax 
namaxã nüxü̃ yanaxugüexü̃ca̱x i ngẽma 
guxchaxü̃. 3 Rü Ichaía ga Amú nanemaxã 
nüxü̃ nixugüe ga ãẽ̱xgacüarü ore rü 
nhanagürügü: —Nhu̱xma rü wüxi i 
taxü̃ma i ãũcümaxü̃wa tangexmagü, rü 
tórü uanügü rü tomaxã naguxchigagü rü 
toxü̃ nacugüe. Rü poraãcü ngúxü̃ 
tingegü nhama wüxi i ngexü̃ i 
nguxacüxü̃ rü turaxü̃rüxü̃. 4 Bexmana 
Cori ya curü Tupana rü marü nüxü̃ 
naxĩnü i ngẽma ore i nüxü̃ yaxuxü̃ i 
ngẽma Achíriaanearü churaragüeru nax 
Tupana ya maxü̃cümaxã yaguxchigaxü̃. 
Chierüna napoxcuãxgu ya curü Cori ya 
Tupana naxca̱x i ngẽma ore i nümatama 
nüxü̃ naxĩnüxü̃. Rü ngẽmaca̱x 
chanaxwa̱xe i toxca̱x cuyumüxẽ nax 
ítayaxügüxü̃ —nhanagürügü. 5-6 Rü 
yexguma Ichaía nüxü̃ ĩnügu ga yema 
ore rü nhanagürü: —¡Ãẽ̱xgacü ya 
Echequíamaxã nüxü̃ pexu rü Tupana rü 
nhanagürü!: “¡Tauxü̃́ i cumuü̃xü̃ naxca̱x 
i ngẽma ore i chixexü̃ i chauchiga nüxü̃ 
yaxugüexü̃ i ngẽma norü duü̃xü̃gü ya 
yimá Achíriaanearü ãẽ̱xgacü! 7 Rü 
dücax, chama rü tá nüxna 
chananguxẽxẽ i wüxi i guxchaxü̃ i ore i 
tá nachixü̃aneca̱x natáeguxẽẽxü̃ nax 
ngẽxma yama̱xgüaxü̃ca̱x” —nhanagürü. 
8 Rü nüma ga yema Achíriaanearü 
churaragüeru ga Echequíaxü̃ ãxũnexü̃ rü 
nüxü̃ nacuáchiga ga gumá norü ãẽ̱xgacü 
ga Chenaquerí rü marü ínaxũxũxü̃ ga 
ĩane ga Láquiwa rü ĩane ga Dínawa 
naxũxü̃. Rü yemaca̱x ga yema 
churaragüeru rü natáegu ga 
2 REIS 18 
,  
19 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
303 
Yerucharéü̃wa, rü norü ãẽ̱xgacü ga 
Chenaquerí íyexmaxü̃wa naxũ ga 
Dínawa. 9-10 Rü nüma ga ãẽ̱xgacü ga 
Chenaquerí rü yéma nüxü̃ 
nayaxĩnüchiga rü ga ãẽ̱xgacü ga Tiráca 
ga Echiopíaanecüã̱x rü naxca̱x 
ínayagoõchichaü̃. Notürü nüma ga 
ãẽ̱xgacü ga Achíriaanecüã̱x ga 
Chenaquerí rü wenaxarü norü 
duü̃xü̃güxü̃ namuama nax 
Yudáanecüã̱xarü ãẽ̱xgacü ga 
Echequíaxü̃tawa nangegüãxü̃ca̱x ga 
popera ga nhaxü̃: “¡Tauxü̃́ i cugü 
cuwomüxẽẽxü̃ ya curü Tupana ya nüxü̃́ 
cuyaxõcü! Rü nüma cumaxã nüxü̃ nixu 
ya yima ĩane ya Yerucharéü̃ rü 
taxũtáma cha̱xme̱xgu nax nanguxü̃, 
notürü doramare nixĩ i ngẽma. 11 Cuma 
rü marü nüxü̃ cucuáchiga ga yema 
naxügüxü̃ ga tochixü̃anearü ãẽ̱xgacügü 
namaxã ga guxü̃ma ga yema togü ga 
nachixü̃anegü ga nadaixü̃. ¿Rü nhuxãcü 
i cuma i nagu curüxĩnüxü̃ nax taxũtáma 
cha̱xme̱xgu nax cunguxü̃? 12 ¿Rü yema 
nachixü̃anegü ga Gocháü̃, rü Aráũ, rü 
Rechépa rü ga duü̃xü̃gü ga Betedẽ́cüã̱x 
ga ĩane ga Terachárawa maxẽxü̃, rü 
yema norü tupanagü rü tama 
ínanapoxü̃gü ga yexguma tórü o̱xigü 
nadaixgu? 13 ¿Rü ngexü̃gü yixĩxü̃ i 
nhu̱xmax ga yema norü ãẽ̱xgacügü ga 
guma ĩanegü ga Amáchi, rü Arupáx, rü 
Chefarawáiü̃, rü Éna rü Íba?” 
nhanagürü ga yema poperagu ümatüxü̃. 
14 Rü yexguma Echequía nayaxu̱xgu ga 
yema popera ga Achíriaanearü 
ãẽ̱xgacüarü duü̃xü̃gü yéma ngegüxü̃, rü 
nüxü̃ nadaumatü. Rü nhu̱xũchi 
Tupanapatagu naxücu rü yexma 
Tupanape̱xegu nayaxǘ. 15 Rü nhaãcü 
yéma nayayumüxẽ: “Pa Corix, Pa Torü 
Tupana i Nua Daa Cupataarü Aixepewa 
i Nachica i Üünexü̃wa Ngẽxmaxex, rü 
cuxicatama nixĩ ya Tupana i norü yora 
quixĩxü̃ i guxü̃ma i nachixü̃anegü i 
nhama i naanewa ngẽxmagüxü̃. Rü 
cumatama cunaxü ga dauxü̃guxü̃ ga 
naane rü nhama ga naane. 16 ¡Choxü̃ 
nadawenü, Pa Corix, rü choxü̃́ irüxĩnü! 
¡Rü nüxü̃ naxĩnü i ngẽma ore i ngẽma 
ãẽ̱xgacü i Chenaquerí nua chauxü̃tawa 
muxü̃! Rü guxü̃ma i ngẽma norü 
oregüwa rü cumaxã naguxchiga, Pa 
Tupana ya Maxü̃cüx. 17 Rü aixcuma nixĩ, 
Pa Corix, Pa Tupanax, ga yema 
nũxcümaü̃xü̃ ga ãẽ̱xgacügü ga 
Achíriaanecüã̱xgü ga nadaiãcuãxü̃ ga 
nachixü̃anegü rü napuxü̃ãxü̃ ga norü 
naanegü. 18 Rü yema nachixü̃anegüarü 
tupanachicüna̱xãgü, rü nüxü̃́ ínanagu, 
yerü yema tupanachicüna̱xãgü ga 
duü̃xü̃gü nutawa rü naigüwa ügüxü̃ rü 
tama aixcuma cuxrüxü̃ tupanagü nixĩ. 
Rü yemaca̱x nixĩ ga nüxü̃́ nagu 
napogüexü̃ rü ínaguaxü̃. 19 Rü nhu̱xmax, 
Pa Corix, Pa Torü Tupanax ¡rü ngẽma 
Achíriaanecüã̱x i ãẽ̱xgacüme̱xẽwa toxü̃ 
ínanguxü̃xẽxẽ nax ngẽmaãcü guxü̃ i 
nachixü̃anegü i nhama i naanewa 
ngẽxmagüxü̃ nüxü̃ cua̱xgüxü̃ca̱x nax 
cuxicatama yixĩxü̃ nax Tupana quixĩxü̃!” 
nhanagürü ga norü yumüxẽwa. 20 Rü 
yemawena nüma ga Ichaía rü 
Echequíaca̱x yéma namuga rü 
nhanagürü: “Nüma ya 
Iraéuanecüã̱xgüarü Tupana rü 
nhanagürü cuxü̃: ‘Marü cuxü̃́ nüxü̃ 
chaxĩnü i curü yumüxẽ nachiga i 
Achíriaanearü ãẽ̱xgacü’, nhanagürü. 
21 Rü nhaa nixĩ i ngẽma ore ga Cori ya 
2 REIS 19 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
304 
Tupana nüxü̃ ixuxü̃ naxca̱x i ngẽma 
Achíriaanearü ãẽ̱xgacü: ‘Dücax, Pa 
Chenaqueríx, rü yima Tupanaarü ĩane 
ya Yerucharéü̃cüã̱x rü tama cuxü̃ 
namuü̃e. Rü nhama wüxi i pacü cuxü̃ 
cugüxü̃rüxü̃ tá cuxü̃ nacugüe i 
ngẽxguma nüxna quixũgachigux. 22 ¿Rü 
texémaxã nixĩ i cuguxchigaxü̃ rü 
cunuxü̃? ¿Rü texémaxã nixĩ i quipuraxü̃ 
rü cunuxetüxü̃? Rü cumaxã nüxü̃ chixu 
rü chamaxã nixĩ i cunuxü̃ i chama i 
Iraéuanecüã̱xgüarü Tupana ya üünecü’ ”, 
nhanagürü. 
…… 
32 Rü Tupana rü Echequíaxü̃tawa 
namuga rü nhanagürü: “Nhaa nixĩ i 
chorü ore i ngẽma Achíriaanecüã̱xgüarü 
ãẽ̱xgacüchiga: ‘Rü taxũtáma 
Yerucharéü̃gu naxücu rü bai ya wüxi ya 
naxne tá inamaxü̃. Rü norü churaragü 
rü taxũtáma norü poxü̃ruü̃maxã ngẽ́ma 
nangugü, rü taxúnetáma ya toxõõne 
naxtapü̱xgu nanguxgü nax yimawa 
naxĩgüxü̃ca̱x. 33 Rü yematama nama ga 
noxri nagu ne naxũxü̃gutama tá natáegu 
rü taxũtáma nagu naxücu ya daa ĩane. 
Rü chama ya Tupana, rü ngẽma nixĩ i 
chorü ore i cumaxã nüxü̃ chixuxü̃. 34 Rü 
chamatama tá nüxna chadau ya daa 
ĩane rü tá íchanapoxü̃ erü nüxü̃ 
changechaü̃ ya chorü duü̃ ya Dawí, rü 
chayanguxẽxẽ i ngẽma nüxü̃ chixuxü̃’ ”, 
nhanagürü. 35 Rü yematama chütaxü̃gu 
rü wüxi ga dauxü̃cüã̱x ga Tupanaarü 
orearü ngeruxü̃ rü nanadai ga 185,000 
ga churaragü ga Achíriaanecüã̱x. Rü 
yexguma yangunegu rü guxü̃ma nayue. 
36 Rü yemawena ga nüma ga Chenaquerí 
ga Achíriaanearü ãẽ̱xgacü rü 
ínayachaxãchi ga Yerucharéü̃cüã̱xmaxã 
nügü nax nadaixchaü̃xü̃. Rü norü ĩane 
ga Níniweca̱x natáegu. 37 Rü wüxi ga 
ngunexü̃gu ga yexguma norü tupana ga 
Nírupatawa nüxü̃ yacua̱xüü̃yane, rü 
nanegü ga Adameré rü Chareché rü 
yéma naxĩ rü nayama̱xgü. Rü nümagü 
rü Araráchianewa nabuxmü. Rü 
yemawena rü Chenaquerí nane ga 
Echaradóü̃ nachicüxü ãẽ̱xgacüxü̃ 
ningucuchi. 
 
Echequía rü nida̱xawe notürü 
Tupana rü naxca̱x nayataanexẽxẽ 
 
20
  
1 Rü nüma ga Echequía rü 
poraãcü nida̱xawe. Rü yemaca̱x 
ga orearü uruxü̃ ga Ichaía ga Amú nane, 
rü ínayadau, rü nhanagürü nüxü̃: —Cori 
ya Tupana rü nhanagürü cuxü̃: “Ẽcü 
¡namaxã idexa i cuxacügüx, rü namaxã 
nüxü̃ ixu nax nhuxãcü tá cuwena 
namaxẽxü̃! Erü nhu̱xmax rü taxũtáma 
cuxca̱x nitaane, rü tá cuyu”, nhanagürü. 
2 Rü nüma ga Echequía rü nadixeguãchi 
rü ĩxtapüguama nabuenü rü nhaãcü 
nayumüxẽ: 3 —Pa Corix, Pa Tupanax, rü 
cuxü̃ chaca̱a̱xü̃ nax nüxna 
cucua̱xãchixü̃ca̱x nax nhuxãcü cuxca̱x 
chapuracüxü̃ rü guxü̃guma chanaxüxü̃ 
ga yema cuma namaxã cutaãxẽxü̃ 
—nhanagürü. Rü yema nhaxguwena rü 
nhu̱xũchi poraãcü naxaxu. 4 Rü naxü̃pa 
ga Ichaía nax íxũxũxü̃ naã̱xtüwa ga 
guma ãẽ̱xgacüpata, rü nüma ga Cori ya 
Tupana rü Ichaíamaxã nidexa rü 
nhanagürü nüxü̃: 5 —¡Wena íyadau ya 
Echequía ya chorü duü̃xü̃güarü ãẽ̱xgacü 
ixĩcü! ¡Rü namaxã nüxü̃ ixu: “Rü chama 
ya nũxcümaü̃cü ga curü o̱xi ga Dawíarü 
Tupana rü marü cuxü̃́ nüxü̃ chaxĩnü i 
curü yumüxẽ, rü nüxü̃ chadau i 
2 REIS 19 
,  
20 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
305 
cuxgüxü̃etü nax cuxaxuxü̃! Rü chama rü 
tá cuxca̱x chayataanexẽxẽ rü tamaepü̱x i 
ngunexü̃guwena rü tá marü ícurüda rü 
tá chapatawa cuxũ. 6 Rü cuxü̃́ tá 
chanaxǘnagü i 15 ya taunecü nax 
cumaxü̃xü̃. Rü chama rü tá cuxü̃ 
íchapoxü̃ rü tá íchanapoxü̃ ya yima ĩane 
ya Yerucharéü̃ nüxna i ngẽma 
Achíriaanecüã̱xarü ãẽ̱xgacü. Rü 
ngẽmaãcü chanaxü erü nüxü̃ 
changechaü̃ ya chorü duü̃ ya Dawí rü 
chayanguxẽxẽ i ngẽma nüxü̃ chixuxü̃” 
—nhanagürü ga Tupana. 7 Rü Ichaía rü 
nanamu nax naxügüãxü̃ ga wüxi ga 
fíguchara. Rü yemamaxã nanachagü ga 
yema ínataixnaã́xü̃wa ga ãẽ̱xgacü. Rü 
yemaacü naxca̱x nitaane. 8 Rü nüma ga 
Echequía rü Ichaíana naca rü nhanagürü: 
—¿Ta̱xacürü cua̱xruü̃wa tá nixĩ i nüxü̃ 
chacuáxü̃ nax Cori ya Tupana cha̱u̱xca̱x 
yataanexẽẽxü̃, rü tamaepü̱x i 
ngunexü̃guwena rü napatawa tá nax 
chaxũxü̃? —nhanagürü. 9 Rü nüma ga 
Ichaía rü nanangãxü̃ga rü nhanagürü: 
—Nhaa tá nixĩ i ngẽma cua̱xruxü̃ i nüma 
ya Cori ya Tupana tá cuxna ãxü̃ nax 
nawa nüxü̃ cucuáxü̃ca̱x rü aixcuma tá 
nayanguxẽxẽ i ngẽma cumaxã 
inaxunetaxü̃: ¿Cunaxwa̱xe i 
üa̱xcüpechita rü 10 i wüye nax 
naxĩnagüxü̃, rüe̱xna 10 i wüye nax 
natáeguxü̃? —nhanagürü. 10 Rü nüma ga 
Echequía nanangãxü̃ga rü nhanagürü: 
—Ngẽma üa̱xcüpechita nax naxĩnagüxü̃ 
rü natauxcha, notürü ngẽma nügü nax 
natáeguxü̃ nixĩ i guxchaxü̃ —nhanagürü. 
11 Rü yexguma nüma ga orearü uruxü̃ ga 
Ichaía rü Cori ya Tupanana naca, rü 
nüma ga Cori ya Tupana rü 10 ga wüye 
nanatáeguxẽxẽ ga üa̱xcüpechita nawa ga 
yema Acáaarü üa̱xcüarü ngugüruxü̃ ga 
ãẽ̱xgacüpatawa yexmaxü̃. 
 
Echequía nanayaxu ga duü̃xü̃gü ga 
Babiróniaanewa ne mugüxü̃ 
12 Rü yema ngunexü̃gügu rü nüma ga 
Babiróniaanearü ãẽ̱xgacü ga 
Merodá-Baradáü̃ ga ãẽ̱xgacü ga Baradáü̃ 
nane ixĩcü, rü Echequíaxü̃tawa 
nanamugü ga nhuxre ga norü duü̃xü̃gü 
nax norü moxẽ yéma nangegüxü̃ca̱x rü 
ãmare nüxna yaxãgüxü̃ca̱x, yerü nüxü̃ 
nacuáchiga ga nax yada̱xawexü̃. 13 Rü 
nüma ga Echequía rü meama nanayaxu 
ga yema ãẽ̱xgacüarü duü̃xü̃gü. Rü nüxü̃ 
nanawe̱x ga guxü̃ma ga norü yemaxü̃gü 
ga nüxü̃́ yexmaxü̃ ga diẽrumü, rü úiru, rü 
pumáragü rü chíxü̃. Rü yexgumarüxü̃ ta 
rü nüxü̃ nanawe̱x ga naxnegüpataxü̃, rü 
guxü̃ma ga norü yemaxü̃gü ga yexma 
namaxã nanguxü̃xü̃. Rü guxü̃ma ga norü 
yemaxü̃gü ga ãẽ̱xgacüpatawa 
yexmagüxü̃, rü nüxü̃ nanawe̱x rü 
taxuxü̃ma inicu̱x. 14 Rü yemawena ga 
nüma ga orearü uruxü̃ ga Ichaía rü 
ãẽ̱xgacü ga Echequíaxü̃tawa naxũ rü 
nüxna nayaca rü nhanagürü: —¿Ngextá 
ne naxĩ i ngẽma yatügü i cuxü̃tawa 
ngugüxü̃, rü ta̱xacüü̃ yixĩxü̃ i cumaxã 
yaxugüxü̃? —nhanagürü. Rü nüma ga 
Echequía rü nanangãxü̃ rü nhanagürü: 
—Ngẽma duü̃xü̃gü rü yáxü̃guxü̃ i 
nachixü̃ane i Babiróniaanewa nixĩ i ne 
naxĩxü̃ —nhanagürü. 15 Rü yexguma ga 
nüma ga Ichaía rü ãẽ̱xgacüna naca rü 
nhanagürü: —¿Rü ta̱xacü nixĩ ga nüxü̃ 
nadaugüxü̃ i nua cupatawa? 
—nhanagürü. Rü nüma ga Echequía rü 
nanangãxü̃ rü nhanagürü: —Nüxü̃ 
nadaugü i guxü̃ma i ngẽmaxü̃gü i 
2 REIS 20 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
306 
chapatawa ngẽxmaxü̃. Rü guxü̃ma nüxü̃ 
chawe̱x rü taxuxü̃ma ichicu̱x 
—nhanagürü. 16 Rü yexguma ga nüma ga 
Ichaía rü nhanagürü nüxü̃: —¡Dücax, 
irüxĩnü i nhaa ore i Tupana cuxca̱x nua 
muxü̃! 17 “Rü tá ínangugü i ngunexü̃gü i 
nagu ngẽma Babiróniaanecüã̱x tá nadexü̃ 
i guxü̃ma i ngẽmaxü̃gü ga curü o̱xigü daa 
ãẽ̱xgacüpatagu nutaque̱xexü̃. Rü tá 
Babiróniaanewa nanana, rü taxuxü̃táma 
nua nayaxüãchi. 18 Rü woo ya cutaagü rü 
ngẽ́ma Babiróniaanewa tá tüxü̃ nagagü 
rü tá tüxü̃ nidegüpü̱xücharexe, rü 
ngẽmaãcü norü puracütanüxü̃xü̃ 
ãẽ̱xgacüpatagu tá tüxü̃ namugü” 
—nhanagürü. 19 Notürü Echequía rü 
tama poraãcü naxoegaãxẽ yerü nhaxü̃gu 
narüxĩnü: “Nhu̱xma nax chamaxü̃gu rü 
taxũtáma ngẽma nangupetü”, nhaxü̃gu 
narüxĩnü. Rü yemaca̱x Ichaíaxü̃ 
nangãxü̃ga rü nhanagürü: —Cha̱u̱xca̱x 
name i ngẽma Tupanaarü ore i chamaxã 
nüxü̃ quixuxü̃ —nhanagürü. 20 Rü 
guxü̃ma ga yema Echequíaarü puracü ga 
naxüxü̃ rü Yudáanecüã̱xarü 
ãẽ̱xgacügüarü poperagu naxümatü. Rü 
ngẽ́ma nango̱x ga nhuxãcü nax naxüãxü̃ 
ga yema ĩanearü dexápaxü̃ ga taxüchixü̃ 
rü wüxi ga dexámaxü̃ ga ĩanewa nadaxü̃. 
 
Nayu ga Echequía 
21 Rü yexguma nayu̱xgu ga Echequía, 
rü nane ga Manaché rü nachicüxü 
Yudáanecüã̱xarü ãẽ̱xgacüxü̃ ningucuchi. 
 
Yudáanewa ãẽ̱xgacü nixĩ ga 
Manaché 
 
21
  
1 Rü nüma ga Manaché rü 12 
ga taunecü nüxü̃́ nayexma ga 
yexguma ãẽ̱xgacüxü̃ yangucuchigu. Rü 
55 ga taunecü ãẽ̱xgacü nixĩ ga 
Yerucharéü̃wa. Rü ngĩéga ga naé rü 
Echíba nixĩ. 2 Notürü yema 
Manachécüma rü tama name ga 
Tupanape̱xewa. Rü nagu namaxü̃ ga 
yema nacüma ga chixexü̃ ga nagu 
naxĩxü̃ ga yema duü̃xü̃gü ga nũxcüma 
Cori ya Tupana Iraéutanüxü̃pe̱xewa 
íwoxü̃xü̃. 3-5 Yerü wena nayamexẽẽgü ga 
yema tupananetagüarü ãmarearü 
guchicaxü̃gü ga ma̱xpǘnetape̱xewa 
yexmagüxü̃ ga nanatü ga Echequía nagu 
pogüexü̃. Rü wena ínanaxüxü̃ ga 
Baáchicüna̱xãarü ãmaregüarü 
guchicaxü̃. Rü Iraéuanecüã̱xarü ãẽ̱xgacü 
ga Acábirüxü̃ nanaxü ga wüxi ga 
Achérachicüna̱xã. Rü nhu̱xũchi nüxü̃ 
nicua̱xüxü̃ ga üa̱xcü, rü tauemacü rü 
ẽxtagü. Rü guma Tupanapatachiãwa rü 
nayaxüagü ga ãmaregüarü guchicaxü̃ 
naxca̱x ga üa̱xcü, rü tauemacü, rü 
ẽxtagü woo nüma ga Tupana rü nüxü̃ 
nixu nax naxca̱xicatama yixĩxü̃ ga guma 
napata ga Yerucharéü̃wa. 6 Rü naétü 
nanetama tüxü̃ nigu nawa ga wüxi ga 
yema tupananetachicüna̱xãarü 
ãmarearü guchicaxü̃. Rü nagu namaxü̃ 
ga yuü ga naãxẽgüca̱x nawa ingemaxü̃, 
rü yuü ga nawa nüxü̃ icuáxü̃ ga 
ẽxü̃guxü̃. Rü duü̃xü̃gümaxã nanaxunagü 
nax nangúexü̃ca̱x ga yuü rü nax 
nangúexü̃ca̱x nax nhuxãcü duü̃xẽxü̃ 
nachixexẽẽgüxü̃ rü tüxü̃ nangõ̱xgüxü̃. 
Rü yemaacü poraãcü chixexü̃ naxü ga 
Tupanape̱xewa rü yemaca̱x poraãcü 
namaxã nanu ga Tupana. 
…… 
16 Rü yema chixexü̃étüwa rü nüma ga 
Manaché rü yexera chixexü̃ naxü ga 
Tupanape̱xewa yerü nanamu ga duü̃xü̃gü 
2 REIS 20 
,  
21 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
307 
ga Yudáanecüã̱x nax nümagü rü ta yema 
chixexü̃ naxügüxü̃ca̱x. Rü nüma ga 
Manaché rü muxema ga duü̃xẽgü ga 
taxuxü̃ma ga chixexü̃ ügǘxe rü tüxü̃ nadai 
ga Yerucharéü̃wa. 17 Rü ngẽma tama nhaa 
poperawa ngóxü̃ i Manachéchiga rü 
guxü̃ma ga norü puracü ga naxüxü̃chiga 
rü norü pecáduchiga, rü Yudáanecüã̱xarü 
ãẽ̱xgacügüarü poperagu naxümatü. 18 Rü 
yexguma nayu̱xgu ga Manaché, rü napata 
ga Úchawa yexmanea̱xtügu nanata̱xgü. 
Rü yemawena rü nane ga Amóũ rü 
nachicüxü ãẽ̱xgacüxü̃ ningucuchi. 
 
Yudáanewa ãẽ̱xgacü nixĩ ga Amóũ 
19 Rü nüma ga Amóũ rü nüxü̃́ 
nayexma ga 22 ga taunecü ga yexguma 
ãẽ̱xgacüxü̃ yangucuchigu. Rü taxre ga 
taunecü ãẽ̱xgacü nixĩ ga Yerucharéü̃wa. 
Rü naé rü Mechuremé nixĩ ga tümaéga, 
rü tümanatü rü Achúru ga Yóbacüã̱x 
nixĩ. 20 Notürü Tupanape̱xewa rü 
nachixe ga nacüma ga Amóũ nanatü ga 
Manachécümarüü̃tama. 
…… 
25 Rü ngẽma tama nhaa poperawa 
ngóxü̃ i Amóũchiga rü guxü̃ma ga norü 
puracü ga naxüxü̃chiga rü 
Yudáanecüã̱xarü ãẽ̱xgacügüarü 
poperagu naxümatü. 26 Rü yexguma 
nayu̱xgu ga Amóũ, rü napata ga 
Úchawa yexmanea̱xtügu nanata̱xgü. Rü 
yemawena rü nane ga Yochía rü 
nachicüxü ãẽ̱xgacüxü̃ ningucuchi. 
 
Yudáanewa ãẽ̱xgacü nixĩ ga Yochía 
 
22
  
1 Rü nüma ga Yochía rü nüxü̃́ 
nayexma ga 8 ga taunecü ga 
yexguma ãẽ̱xgacüxü̃ yangucuchigu. Rü 
31 ga taunecü ãẽ̱xgacü nixĩ ga 
Yerucharéü̃wa. Rü naé rü tümaéga rü 
Yedída nixĩ, rü tümanatü rü Bucácüã̱x 
nixĩ, rü Adaía nixĩ ga naéga. 2 Rü nüma 
ga Yochía rü Tupanape̱xewa rü mexü̃ 
naxü. Rü nũxcümaü̃cü ga norü o̱xi ga 
Dawí nagu ixũxü̃gu nixũ. Rü taguma 
ta̱xacüca̱x nhuxgu nüxna ínaxũxũ ga 
yema nacüma ga mexü̃. 3 Rü yexguma 
marü 18 ga taunecü ãẽ̱xgacü yixĩgu ga 
Yochía, rü nüma rü Tupanapatawa 
nanamu ga norü poperaarü ümatüruxü̃ 
ga Chapã́ ga Acharía nane ga Mechuráũ 
nataxa. Rü nhanagürü nüxü̃: 4 —¡Ẽcü 
yéa chacherdótegüarü ãẽ̱xgacü ya 
Irichíaxü̃tawa naxũ rü namaxã nüxü̃ ixu 
rü ngĩxü̃ nanutaque̱xe i ngẽma diẽru i 
duü̃xü̃gü Tupanapatawa ngĩxü̃ ngecü rü 
ĩã̱xarü daruü̃gü ngĩxü̃ nutaque̱xecü! 
5 ¡Rü ngẽma diẽru rü nüxna ngĩxü̃ naxã i 
ngẽma duü̃xü̃gü i Tupanapataarü 
mexẽẽmaxã icua̱xgüxü̃! Rü nümagü rü 
ngẽma diẽrumaxã tá nüxü̃́ 
nayaxügütanü i norü puracütanüxü̃ i 
Tupanapataarü mexẽẽwa puracüexü̃ 
—nhanagürü ga ãẽ̱xgacü ga Yochía. 
…… 
8 Rü wüxi ga ngunexü̃ ga yexguma 
Tupanapataarü mexẽxẽ ínaxügüyane, rü 
nüma ga chacherdótegüarü ãẽ̱xgacü ga 
Irichía rü yexma nüxü̃ inayangau ga 
Tupanaarü mugüpane ga nũxcüma 
iyarütaxuxü̃. Rü poperaarü ümatüruxü̃ 
ga Chapã́xü̃tawa nanange rü nhanagürü 
nüxü̃: —¡Dücax! Rü Tupanapatagu nüxü̃ 
ichayangau i nhaa Tupanaarü 
mugüpane —nhanagürü. Rü Chapã́na 
nanaxã nax nüma nüxü̃ 
nadaumatüxü̃ca̱x. 9 Rü yemawena rü 
nüma ga Chapã́ rü ãẽ̱xgacü ga 
Yochíamaxã nüxü̃ nayarüxu rü 
2 REIS 21 
,  
22 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
308 
nhanagürü nüxü̃: —Ngẽma curü 
duü̃xü̃gü, Pa Ãẽ̱xgacüx, rü marü ngĩxü̃ 
nanutaque̱xe i ngẽma diẽru i 
Tupanapatawa ngexma̱xcü. Rü marü 
nüxna ngĩxü̃ naxã i ngẽma 
Tupanapataarü mexẽẽwa 
puracüexü̃maxã icua̱xgüxü̃ 
—nhanagürü. 10 Rü nüma ga Chapã́ rü 
yexgumarüxü̃ ta ãẽ̱xgacümaxã nüxü̃ 
nixu rü chacherdóte ga Irichía rü nüxna 
nax naxããxü̃ ga wüxi ga mugüpane ga 
Tupanapatagu nüxü̃ iyanga̱u̱xü̃. Rü 
nhu̱xũchi nüma ga Chapã́ rü ãẽ̱xgacüca̱x 
nüxü̃ nadaumatü. 11 Rü yexguma 
ãẽ̱xgacü nüxü̃ ĩnügu ga yema Tupanaarü 
mugü ga poperagu ümatüxü̃, rü poraãcü 
naxoegaãxẽ rü nügü narügáutechiru. 
12-13 Rü yexgumatama ga nüma ga 
ãẽ̱xgacü rü nanamu ga Chapã́ rü Irichía, 
rü Aicáü̃ ga Chapã́ nane rü Abúru ga 
Micaía nane rü Achaía ga norü 
ngü̃xẽẽruxü̃, rü nhanagürü nüxü̃: 
—¡Ẽcü, Cori ya Tupanana peyaca̱xa 
chauégagu rü Yerucharéü̃cüã̱x i 
duü̃xü̃güégagu rü guxü̃ma i 
Yudáanecüã̱xégagu nax tüxü̃ nüxü̃ 
nacua̱xẽẽxü̃ca̱x i norü ore i nhaa popera 
i nüxü̃ ipeyanga̱u̱xü̃gu ümatüxü̃! Erü 
ngürüãchi ya Cori ya Tupana rü tamaxã 
nanu yerü ga tórü o̱xigü rü tama naga 
naxĩnüe i ngẽma nhaa poperawa nüxü̃ 
yaxuxü̃, rü tama nagu namaxẽ i ngẽma 
nhaa poperagu ümatüxü̃ —nhanagürü 
ga ãẽ̱xgacü ga Yochía. 14 Rü nüma ga 
Irichía, rü Aicáü̃, rü Abúru, rü Chapã́ rü 
Achaía rü ngĩxü̃tawa naxĩ ga yema 
orearü uruxü̃ ga Úda ga Charúü̃ 
naxma̱x. (Rü nüma ga Charúü̃ rü Chíba 
nane nixĩ rü Arátaxa nixĩ. Rü nüma ga 
Ará rü chacherdótegüchiruarü daruxü̃ 
nixĩ.) Rü ngĩma ga Úda rü wüxi ga 
ngexwaca̱xü̃xü̃ ga ĩtamügu ixãchiü̃ ga 
Yerucharéü̃wa. 15 Rü yexguma ngĩxna 
nacagüegu rü ngĩma rü inangãxü̃ga rü 
ngĩgürügü: —Nhaa nixĩ i norü ore ya 
Cori ya Iraéutanüxü̃güarü Tupana rü 
nhanagürü i nümax: “¡Namaxã nüxü̃ 
pexu ya yimá nua pexü̃ mugücü nax 
choxna peyaca̱xaxü̃ca̱x! 16 Rü chama i 
Cori ya Tupana rü nüxü̃ chixu rü 
guxchaxü̃ tá naxca̱x íchanguxẽxẽ i nhaa 
nachica rü norü duü̃xü̃gü yema popera 
ga ãẽ̱xgacü nüxü̃ daumatüxü̃ nüxü̃ 
ixuxü̃rüxü̃. 17 Erü ngẽma duü̃xü̃gü rü 
choxna nixĩgachi rü norü 
tupananetagüca̱x pumára ínagu. Rü 
ngẽmaãcü choxü̃ nanuxẽẽgü namaxã i 
ngẽma chixexü̃ nax naxügüxü̃. Rü 
ngẽmaca̱x nixĩ i chanuxü̃ namaxã ya 
daa ĩane rü taxũtáma icharüngüxmüxü̃. 
18-19 Notürü tá nüxü̃ charüngü̃xẽxẽ ya 
yimá Yudáanecüã̱xarü ãẽ̱xgacü ya nua 
pexü̃ mugücü nax choxna 
peyaca̱xaxü̃ca̱x. Rü chanaxwa̱xe i 
namaxã nüxü̃ pexu i chorü ore, rü 
nhaperügü nüxü̃: ‘Marü nüxü̃ chadau 
nax nhuxãcü chauga cuxĩnüxü̃ i 
ngẽxguma chorü orexü̃ cuxĩnügux, rü 
nhuxãcü cuxoégaãẽ i ngẽxguma poxcu 
namaxã chaxuegugu i nhaa ĩane rü norü 
duü̃xü̃gü i tá chadaixü̃, rü nhuxãcü cugü 
curügáutechiru rü cuxaxuxü̃ i 
chape̱xewa. Rü ngẽmaca̱x i chama rü tá 
cuxü̃́ ichaxĩnü rü tá cuxü̃ charüngü̃xẽxẽ. 
20 Rü ngẽmaca̱x i nhu̱xmax nax ngẽma 
cuxüxü̃gagu rü taxũtáma chanadaiãcu 
ya daa ĩane nax ngẽmaãcü taãxẽãcü 
cuyuxü̃ca̱x rü naxü̃tawa cunguxü̃ca̱x i 
curü o̱xigü. Rü ngẽmaãcü taxũtáma 
nüxü̃ cudau i ngẽma poxcu i namaxã tá 
2 REIS 22 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
309 
chanapoxcuxü̃ ya daa ĩane’ ” 
—nhanagürü. Rü yema ãẽ̱xgacüarü 
duü̃xü̃gü ga Údaxü̃tawa namugüxü̃ rü 
nawoegu nax namaxã nüxü̃ 
yaxugüexü̃ca̱x ga yema Tupanaarü 
ngãxü̃. 
 
23
  
1 Rü yexguma ga nüma ga 
ãẽ̱xgacü ga Yochía rü naxca̱x 
nangema ga guxü̃ma ga ãẽ̱xgacügü ga 
yaxguã̱xgü ga Yudáanewa rü ĩane ga 
Yerucharéü̃wa yexmagüxü̃ nax namaxã 
nangutaque̱xexü̃ca̱x. 2 Rü nhu̱xũchi 
nüma ga ãẽ̱xgacü rü Tupanapatagu 
namaxã nangutaque̱xe ga guxü̃ma ga 
yema duü̃xü̃gü ga Yudáanecüã̱x rü 
Yerucharéü̃cüã̱x rü ĩanexacügücüã̱x ga 
duü̃xü̃gü ga iyaxü̃, rü buxü̃gü, rü 
chacherdótegü rü orearü uruü̃gü. Rü 
nüma ga ãẽ̱xgacü rü yéma nape̱xewa 
tagaãcü nawa nangu̱x ga yema popera 
ga Tupanapatagu nüxü̃ iyanga̱u̱xü̃ ga 
Tupanaarü mugü nagu ümatüxü̃. 3 Rü 
yexguma yema poperaxü̃ 
nadaumatüguwena ga ãẽ̱xgacü rü 
nhu̱xũchi Tupanapataarü caxtaxü̃tagu 
nayachi. Rü yéma Tupanape̱xewa nüxü̃ 
nixu nax aixcuma tá naga naxĩnüxü̃ rü 
nagu namaxü̱̃xü̃ i ngẽma norü mugü rü 
ucu̱xẽgü i ngẽma poperagu ümatüxü̃. Rü 
guxü̃ma ga duü̃xü̃gü rü ta yemagutama 
narüxĩnüe. 
 
Yochía ínanawoxü̃ ga 
tupananetachicüna̱xãgü 
4 Rü yexguma ga nüma ga ãẽ̱xgacü rü 
nanamu ga chacherdótegüarü ãẽ̱xgacü 
ga Irichía rü togü ga chacherdótegü rü 
ĩã̱xarü daruü̃gü nax guma 
Tupanapatawa ínawoxü̃ãxü̃ca̱x ga 
guxü̃ma ga yemaxü̃gü ga Baáxü̃, rü 
Achéraxü̃, rü üa̱xcüxü̃, rü tauemacüxü̃ 
rü ẽxtagüxü̃ namaxã nüxü̃ 
yacua̱xüü̃güxü̃ ga duü̃xü̃gü. Rü nüma ga 
ãẽ̱xgacü rü nanamu ga Yerucharéü̃arü 
düxétüwa nax iyaguãxü̃ca̱x ga ngatexü̃ 
ga Chidóü̃wa. Rü nhu̱xũchi gumá norü 
tanimuca rü Betéuwa nanangegü. 
…… 
 
Yochía rü nanaxüchiga ga 
Üpetüchiga 
21 Rü nüma ga ãẽ̱xgacü ga Yochía rü 
duü̃xü̃güxü̃ namu nax Cori ya norü 
Tupanaégagu naxüchigagüaxü̃ca̱x ga 
Üpetüchiga yema popera ga 
mugüpanewa nüxü̃ yaxuxü̃rüxü̃. 22 Rü 
nüxíraxü̃xü̃ ga Iraéuanecüã̱xgüarü 
ãẽ̱xgacügügu rü taguma yemaacü 
nanaxüchigagü ga Üpetüchiga. Rü woo 
nawena ga Yudáanecüã̱xarü ãẽ̱xgacügü 
rü Iraéuanecüã̱xarü ãẽ̱xgacügü rü 
taguma yemaacü nanaxüchigagü. 23 Rü 
yexguma 18 ga taunecü ãẽ̱xgacü yixĩxgu 
ga Yochía nixĩ ga naxunagüãxü̃ nax Cori 
ya Tupanaégagu naxüchigagüaxü̃ca̱x ga 
yema Üpetüchiga ga Yerucharéü̃wa. 
 
Yochía rü aixcuma Tupanaga 
naxĩnü 
24 Rü nüma ga Yochía rü 
inayanaxoxẽxẽ ga yuü rü ta̱xacü ga 
ẽxü̃guxü̃xü̃ cuáxü̃. Rü yexgumarüxü̃ ta 
inayanaxoxẽxẽ ga yema 
tupananetachicüna̱xãgü ga wüxichigü 
ga ĩpatawa yexmaxü̃ rü guxü̃raxü̃xü̃ ga 
yema tupananetagüarü yemaxü̃gü ga 
duü̃xü̃gü namaxã nüxü̃ icua̱xüü̃güxü̃ ga 
Yudáanewa rü Yerucharéü̃wa. Rü 
yemaacü nanaxü ga Yochía yerü 
aixcuma naga naxĩnü ga guxü̃ma ga 
2 REIS 22 
,  
23 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
310 
yema mugü ga chacherdóte ga Irichía 
Tupanapatagu nüxü̃ iyanga̱u̱xü̃. 25 Rü 
naxü̃pa rü nawena ga Yochía rü 
nataxuma ga wüxi ga ãẽ̱xgacü ga 
naxrüxü̃ aixcuma Cori ya Tupanaca̱x 
táeguxü̃ i guxü̃ne ya norü maxü̃nemaxã, 
rü guxü̃ i norü ĩnümaxã, rü guxü̃ i norü 
poramaxã ngẽma Moiché ümatüxü̃ i 
mugüwa nüxü̃ yaxuxü̃rüxü̃. 
…… 
 
Nayu ga Yochía 
28 Rü ngẽma tama nhaa poperawa 
ngóxü̃ i Yochíachiga rü guxü̃ma ga norü 
puracü ga naxüxü̃chiga rü 
Yudáanecüã̱xarü ãẽ̱xgacügüarü 
poperagu naxümatü. 
…… 
30 Rü yexguma Meguídugu 
nayu̱xguwena ga Yochía, rü norü 
ngü̃xẽẽruü̃gü rü wüxi ga cárugu 
Yerucharéü̃wa nanangegü ga naxü̃ne. 
Rü yema nüma naxüxü̃ ga naxmaxü̃gu 
nayaxücuchigü. Rü nüma ga duü̃xü̃gü 
ga Yerucharéü̃cüã̱x rü Yochía nane ga 
Yoacáxü̃ naxuneta. Rü nanatüchicüxü 
ãẽ̱xgacüxü̃ nayangucuchixẽẽgü. 
 
Ãẽ̱xgacü nixĩ ga Yoacá ga 
Yudáanewa 
31 Rü 33 ga taunecü nüxü̃́ nayexma ga 
Yoacá ga yexguma ãẽ̱xgacüxü̃ 
yangucuchigu. Rü tamaepü̱x ga 
tauemacü ãẽ̱xgacü nixĩ ga 
Yerucharéü̃wa. Rü tümaéga ga naé rü 
Amutá nixĩ. Rü Amutánatü rü Yeremía 
ga Línacüã̱x nixĩ. 32 Notürü nacüma ga 
Yoacá rü poraãcü nachixexüchi ga Cori 
ya Tupanape̱xewa yema norü 
o̱xigücümarüü̃tama. 33 Rü nüma ga 
Eyítuanecüã̱xarü ãẽ̱xgacü ga Faraó-Neco 
rü Yoacáxü̃ niyaxu, rü ĩane ga Díbaragu 
nanapoxcu ga Amáchiwa nax tama 
ãẽ̱xgacü yixĩxü̃ca̱x ga Yerucharéü̃wa. Rü 
nüma ga Faraó-Neco rü Yudáanecüã̱x ga 
duü̃xü̃güxü̃ namu nax nüxü̃́ 
naxütanüãxü̃ca̱x ga 3,300 quíru naguxü̃ 
ga diẽrumü rü 33 quíru naguxü̃ ga úiru. 
34 Rü nhu̱xũchi nüma ga Faraó-Neco rü 
Yochía nane ga Eriaquĩ́xü̃ naxuneta nax 
ãẽ̱xgacü yixĩxü̃ca̱x nanatüchicüxü. Rü 
nanaxüchicüxü ga naéga rü Yoachĩ́gu 
nanaxüéga. Rü guma naenexẽ ga Yoacá 
rü Eyítuanewa nanaga rü yexma nayayu. 
35 Rü nüma ga Yoachĩ́ rü Faraó-Necona 
nanana ga yema diẽrumü rü úiru ga 
naxca̱x ínaca̱xaxü̃ nax duü̃xü̃gü nüxna 
naxãxü̃ca̱x. Rü wüxichigü ga 
Yudáanecüã̱x ga duü̃xü̃gü rü nanaxütanü 
ga yema úiru rü diẽrumü ga ãẽ̱xgacü 
nagu unetaxü̃ nax naxütanügüaxü̃ca̱x. 
 
Ãẽ̱xgacü nixĩ ga Yoachĩ́ ga 
Yudáanewa 
36 Rü 25 ga taunecü nüxü̃́ nayexma ga 
Yoachĩ́ ga yexguma ãẽ̱xgacüxü̃ 
yangucuchigu. Rü 11 ga taunecü 
ãẽ̱xgacü nixĩ ga Yerucharéü̃wa. Rü naé 
rü Chebúda tixĩ rü tümanatü rü Pedaía 
ga Rúmacüã̱x nixĩ. 37 Notürü nacüma ga 
Yoachĩ́ rü poraãcü Cori ya 
Tupanape̱xewa nachixe norü 
o̱xigücümarüü̃tama. 
 
Babiróniaanearü ãẽ̱xgacü ga 
Nabucudonochó rü nanapu ga 
Yerucharéü̃ 
 
24
  
1 Rü yexguma Yoachĩ́ 
Yudáanewa ãẽ̱xgacü yixĩxgu, 
rü nüma ga Babiróniaanearü ãẽ̱xgacü ga 
2 REIS 23 
,  
24 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
311 
Nabucudonochó rü Yudáanegu nachocu 
nax yapuaxü̃ca̱x ga norü ĩane ga 
Yerucharéü̃. Rü nüma ga Yoachĩ́ rü 
tamaepü̱x ga taunecü 
Nabucudonochóme̱xẽwa nayexma rü 
nüxü̃́ nanaxütanü ga yema taxü̃ ga diẽru 
ga naxca̱x ínaca̱xaxü̃. Notürü ga 
yixcamaxü̃ra rü togu narüxĩnü rü 
yemaca̱x Nabucudonochómaxã nanu rü 
tama nanaxütanü ga yema diẽru. 
2 Notürü nüma ga Cori ya Tupana rü 
Yoachĩ́ca̱x yéma nanamugü ga muxü̃ma 
ga ngĩ́ta̱a̱xgüxü̃ ga Caudéutanüxü̃gü, rü 
Chíriaanecüã̱xgü, rü Moábitanüxü̃gü, rü 
Amóũtanüxü̃gü nax 
nachixexẽẽgüaxü̃ca̱x ga norü ĩane, yema 
Cori ya Tupana norü orearü 
uruü̃güa̱xwa nüxü̃ yaxuxü̃rüxü̃. 
…… 
5 Rü nangexma i tama nhaa poperawa 
ngóxü̃ i Yoachĩ́chiga rü guxü̃ma ga norü 
puracü ga naxüxü̃chiga. Rü ngẽma rü 
Yudáanecüã̱xarü ãẽ̱xgacügüarü 
poperagu naxümatü. 6 Rü yexguma 
nayu̱xgu ga Yoachĩ́ rü nane ga Yoaquíü̃ 
nachicüxü ãẽ̱xgacüxü̃ ningucuchi. 
…… 
8 Rü nüma ga Yoaquíü̃ rü 18 ga 
taunecü nüxü̃́ nayexma ga yexguma 
ãẽ̱xgacüxü̃ yangucuchigu. Rü tamaepü̱x 
ga tauemacü ãẽ̱xgacü nixĩ ga 
Yerucharéü̃wa. Rü naé rü Neúcha nixĩ 
ga tümaéga. Rü tümanatü rü 
Yerucharéü̃cüã̱x nixĩ rü Enatáü̃ nixĩ ga 
naéga. 9 Notürü nacüma ga Yoaquíü̃ rü 
poraãcü nachixexüchi ga Cori ya 
Tupanape̱xewa yema 
nanatücümarüü̃tama. 10 Rü yema 
ngunexü̃gügu rü Babiróniaanearü 
ãẽ̱xgacü ga Nabucudonochó rü nanamu 
ga norü churaragü nax Yerucharéü̃ca̱x 
íyaxü̃ãchixü̃ca̱x nax nüxü̃ 
ínachomaeguãchixü̃ca̱x rü 
yapugüãxü̃ca̱x. 11 Rü yexguma marü 
nüxü̃ ínachomaeguãchigu nax 
yapugüãxü̃ca̱x ga guma ĩane ga 
Yerucharéü̃ rü yéma nangu ga nüma ga 
Nabucudonochó. 12 Rü yexguma nüma 
ga Yoaquíü̃ ga Yudáanecüã̱xarü ãẽ̱xgacü 
rü wüxigu tümamaxã ga naé, rü norü 
churaragüerugü, rü norü ngü̃xẽẽruü̃gü, 
rü togü ga ãẽ̱xgacügü, rü 
Babiróniaanearü ãẽ̱xgacüna nügü nana. 
Rü nüma ga yema Babiróniaanearü 
ãẽ̱xgacü rü ínanayauxü̃. Rü yexguma 
yema ngupetü̱xgu rü 8 ga taunecü ninge 
nax ãẽ̱xgacü yixĩxü̃ ga Nabucudonochó. 
13 Rü yemawena ga nüma ga 
Nabucudonochó rü nanade ga guxü̃ma 
ga diẽru ga Tupanapatawa yexmaxü̃, rü 
guxü̃ma ga diẽru ga ãẽ̱xgacüpatawa 
yexmaxü̃ yematama Tupana 
naxueguxü̃rüxü̃. Rü nagu napogü ga 
guxü̃ma ga Tupanapataarü yemaxü̃gü 
ga úirunaxca̱x ga Iraéuanecüã̱xarü 
ãẽ̱xgacü ga Charumáu üxü̃. 14 Rü 
nhu̱xũchi tüxü̃ nigagü ga guxãma ga 
Yerucharéü̃cüã̱xgü ga ãẽ̱xgacügü rü 
churaragü ga yexeraãcü nüxü̃ icuáxe, rü 
guxema ta̱xacüarü üxü̃ icuáxe, rü 
guxema férumaxã ta̱xacü íxüxü̃mügǘxe. 
Rü yemaacü 10,000 wa tangu ga 
guxema tüxü̃ ínayauxü̃xẽ. Rü guxema 
yexeraãcü i ngearü 
diẽruã̱xgüxexicatama yéma tayaxügü. 
……  
2 REIS 24 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
312 
…… 
 
Chaú rü nanegü rü daigu nayue 
 
10
  
1 Rü nüma ga Firitéutanüxü̃gü 
rü Iraéuanecüã̱xgüca̱x 
ínayaxüãchi. Rü ma̱xpǘne ga Yibóagu 
nügü nadai. Rü muxü̃ma ga 
Iraéuanecüã̱xgü yexma nayue rü 
yemaca̱x Firitéutanüxü̃gücha̱xwa 
nibuxmü. 2 Rü yexguma ga nüma ga 
Firitéutanüxü̃gü rü Chaúwe rü 
nanegüwe nangẽgü, rü nanadai ga Chaú 
nanegü ga Yónataü̃ rü Abinadábi rü 
Maquichúa. 3 Rü yemawena rü Chaúca̱x 
nibuxmü rü yema würamaxã ixã̱xnexü̃ 
rü Chaúmaxã namexchinügü rü poraãcü 
nanapi̱xẽẽgü. 4 Rü yexguma ga nüma ga 
Chaú rü yema norü poxü̃ruü̃xü̃ 
nhanagürü: —¡Nayaxu i ngẽma curü tara 
rü ngẽmamaxã choxü̃ nacaná! Erü tama 
chanaxwa̱xe i choxü̃ ngúxü̃ ningexẽẽgü i 
yea duü̃xü̃gü i tama Tupanaaxü̃́ 
yaxõgüxü̃ —nhanagürü. Notürü nüma ga 
gumá norü poxü̃ruxü̃ rü tama 
nanacanápacütüü̃chaü̃ yerü namuü̃. Rü 
yexguma ga nüma ga Chaú rü nanayaxu 
ga norü tara rü nümatama nagu nügü 
nangu̱xẽxẽ. 5 Rü nüma ga gumá norü 
poxü̃ruxü̃ rü nüxü̃ nadau ga nax nayuxü̃ 
ga Chaú rü yemaca̱x ga nüma rü ta 
nügütama norü taragu nügü nangu̱xẽxẽ 
rü nayu. 6 Rü yemaacü nixĩ ga nayuexü̃ 
ga Chaú rü nanegü rü guxü̃ma ga 
natanüxü̃gü. 7 Rü guxü̃ma ga yema togü 
ga Iraéuanecüã̱x ga guma ma̱xpǘnearü 
tuãchigu ipeaxü̃, rü yexguma nüxü̃ 
nadaugügu ga nax yabuxmüxü̃ ga 
Chaúarü churaragü rü marü nax 
nayuexü̃ ga Chaú rü nanegü, rü yexguma 
ga nüma ga yexma ãchiü̃güxü̃ rü 
ínachoxü̃ nawa ga guma ĩanegü rü nüma 
rü ta nibuxmü. Rü nüma ga 
Firitéutanüxü̃gü rü yéma nangugü rü 
yexma naxãchiü̃gü nagu ga guma 
ĩanegü. 8 Rü yexguma nügü nadaixgu 
wenaxarü moxü̃ãcü rü nüma ga 
Firitéutanüxü̃gü rü yema nügü 
ínadaixü̃wa naxĩ nax tüxü̃ 
yadexenegüxü̃ca̱x ga guxema yuexe. Rü 
yexma Chaúxü̃ rü nanegüxü̃ nayangaugü 
ga yexma yuexü̃ nagu ga guma ma̱xpǘne 
ga Yibóa. 9 Rü nüma ga Firitéutanüxü̃gü 
 
I CRÔNICAS 
 
(Nüxíraxü̃xü̃ i popera i wenaxarü 
ãẽ̱xgacügüchigaxü̃ ümatüxü̃) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
313 
rü Chaúxü̃ ínacuxü̃xü̃ne rü nanade ga 
naxne. Rü nayadaerugü rü nayangegü ga 
naeru rü naxnegü. Rü nhu̱xũchi guxü̃ma 
ga Firitéutanüxü̃güarü ĩanegüwa norü 
tupanachicüna̱xãpatawa duü̃xü̃gümaxã 
nüxü̃ nixugüetanü ga nachiga ga marü 
nax nayuxü̃. 10 Rü nhu̱xũchi ga guma 
naxnegü, rü nüma ga Firitéutanüxü̃gü rü 
norü tupanagüchicüna̱xãpataü̃gu 
nayanu. Rü yema naeru rü norü tupana 
ga Dagóũarü tupaucaarü ĩxtapü̱xgu 
nayacho. 11-12 Rü guxü̃ma ga yema 
Iraéuanecüã̱xgü ga ĩane ga Yabécüã̱x ga 
Yiriáyianewa yexmane, rü yexguma 
nüxü̃ nacua̱xgügu ga yema 
Firitéutanüxü̃gü Chaúmaxã ügüxü̃, rü 
guxü̃ma ga yema yatügü ga tama 
muü̃ewa̱xexü̃ rü wüxigu nügümaxã nagu 
narüxĩnüe nax yadeaxü̃ca̱x ga yema 
Chaúxü̃ne rü nanegüxüne. Rü Yabéwa 
nanana. Rü yexma nixĩ ga nata̱xgüaxü̃ ga 
yema naxü̃negü natüü̃gu ga wüxi ga 
carabáyu. Rü yemawena 7 ga ngunexü̃ 
naxauree. 13-14 Rü yemaacü nixĩ ga 
nayuxü̃ ga Chaú nagagu ga yema 
chixexü̃ ga naxüxü̃. Yerü nüma ga Chaú 
rü tama Tupanaga naxĩnü rü nhu̱xũchi 
yuüxü̃ ga ẽxü̃guxü̃xü̃ cuáxü̃na nayaca. 
Rü tama nüxna naca ga Tupana. Rü 
yemagagu nixĩ ga nüma ga Tupana ga 
nayuxẽẽãxü̃ rü Yeché nane ga Dawíxü̃ 
naxunetaxü̃ nax nüma 
Iraéuanecüã̱xgüarü ãẽ̱xgacü yixĩxü̃ca̱x. 
 
Dawíxü̃ naxunetagü nax 
Iraéuanecüã̱xgüarü ãẽ̱xgacü 
yixĩxü̃ca̱x 
 
11
  
1 Rü guxü̃ma ga 
Iraéuanecüã̱xgüarü ãẽ̱xgacügü 
rü nangutaque̱xegü rü ĩane ga Ebróü̃wa 
naxĩ rü Dawímaxã narüdexagü. Rü 
Dawíxü̃ nhanagürügü: —Toma rü 
cutanüxü̃tama tixĩgü. 2 Notürü woo 
yexguma tórü ãẽ̱xgacü yixĩxgu ga Chaú, 
notürü cuma nixĩ ga tórü 
churaragümaxã icucuáxü̃ ga yexguma 
tórü uanügümaxã nügü nadaixgu. Rü 
nhu̱xmachi nüma ya Cori ya curü 
Tupana rü cumaxã inaxuneta nax cuma 
yixĩxü̃ i tomaxã icucuáxü̃ nax torü 
ãẽ̱xgacü quixĩxü̃ca̱x —nhanagürügü. 
3 Rü yexguma ga nüma ga Dawí rü Cori 
ya Tupanape̱xewa natanüxü̃ga naxĩnü. 
Rü nümagü rü Dawíxü̃ chíxü̃maxã 
nabaerugü nax Iraéuanecüã̱xgüarü 
ãẽ̱xgacü yixĩxü̃ca̱x. Yerü yemaacü nixĩ 
ga Tupana ga Chamuémaxã nüxü̃ 
yaxuxü̃. 
 
Dawí rü nanapu ga yema norü 
uanügüarü dauxü̃taechica ga 
ma̱xpǘne ga Chiã́ũwa yexmaxü̃ 
4 Dawí rü guxü̃ma ga yema 
Iraéuanecüã̱xgüarü ãẽ̱xgacügü rü 
Yerucharéü̃wa naxĩ. Rü guma ĩane rü 
Yebuchéugu nixĩ ga naéga ga noxri yerü 
yema naanegu nixĩ ga naxãchiü̃güxü̃ ga 
Yebuchéutanüxü̃gü. 5 Notürü nüma ga 
yema Yebuchéutanüxü̃gü rü Dawína 
nanachu̱xgü rü nhanagürügü: —Cuma 
rü taxuacüma nuxã cuxücu 
—nhanagürügü. Notürü nüma ga Dawí 
rü nanapu ga yema dauxü̃taechica ga 
ma̱xpǘne ga Chiã́ũwa yexmaxü̃. Rü 
yexguma marü napuãguwena rü nügügu 
nanaxüéga. Rü nhu̱xmax rü Dawíarü 
Ĩane nixĩ i naéga. 6 Rü naxü̃pa ga nax 
napuãxü̃ ga yema nachica rü nüma ga 
Dawí rü nhanagürü: —Rü yíxema tüxíra 
naxca̱x íyagoõchixe i ngẽma 
I CRÔNICAS 10 
,  
11 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
314 
Yebuchéutanüxü̃gü rü yíxema tá tixĩ ya 
chorü churaragüarü ãẽ̱xgacüxü̃ tüxü̃ 
chaxunetaxe —nhanagürü. Rü Yoábe ga 
Charabía nane nixĩ ga nüxíra 
Yebuchéutanüxü̃güca̱x íyagoõchicü rü 
gumáxü̃ naxuneta ga Dawí nax norü 
churaragüarü ãẽ̱xgacü yixĩxü̃ca̱x. 7 Rü 
yemawena ga nüma ga Dawí rü yema 
dauxü̃taechicagu naxãchiü̃, rü yemaca̱x 
nixĩ ga Dawíarü Ĩanemaxã naxugüãxü̃. 
8 Rü nüma ga Dawí rü nayaxüama ga 
guma ĩane nacüwawa ga yema 
dauxü̃taechica. Rü yoxni ga Yoábe rü 
nayamexẽxẽ ga guma naigü ga 
Yerucharéü̃arü ĩgü ga nagu 
ínapogüexü̃wa. 9 Rü yemaacü ga Dawí 
rü guxü̃wama nanguchiga nax 
naporaxüchixü̃. Rü nüma ya Cori ya 
Tupana ya guxãétüwa ngẽxmacü rü 
naxü̃tawa nayexma. 
…… 
 
Dawí rü nagu narüxĩnü nax 
Yerucharéü̃wa nangeaxü̃ ga yema 
baú ga Tupanaarü mugü nawa 
yexmaxü̃ 
 
13
  
1 Rü nüma ga Dawí rü 
nangutaque̱xe namaxã ga yema 
norü churaragüerugü rü capitáü̃gü nax 
norü ucu̱xẽgüca̱x ínaca̱xaxü̃ca̱x. 2-3 Rü 
yemawena rü guxü̃ma ga yema 
Iraéuanecüã̱xgü ga yexma 
ngutaque̱xegüxü̃xü̃ nhanagürü: 
—Ngẽxgumachi perü me yixĩxgu i pemax 
rü nüma ya Cori ya Tupana rü tüxü̃́ 
natauxchaxẽẽãgu, rü name nixĩ i naxca̱x 
tangema i guxü̃ma i tatanüxü̃gü i 
Iraéuanewa ngẽxmagüxü̃ rü chacherdótegü 
rü Lewítanüxü̃gü i norü ĩanewa rü norü 
naanewa ngẽxmagüxü̃. ¡Rü ngĩxã nüxna 
taxu nax nümagü rü ta tüxü̃ 
nangü̃xẽẽgüxü̃ca̱x, nax nua nangegüxü̃ i 
ngẽma baú i Tupanaarü mugü nagu 
ixücuchixü̃! Yerü yexguma Chaú ãẽ̱xgacü 
ixĩxgucürüwa rü nüxü̃ itarüngümae ga 
yema baú —nhanagürü. 4 Rü guxü̃ma ga 
yema duü̃xü̃gü rü norü me nixĩ nax 
yemaacü naxügüãxü̃. Yerü yema ore ga 
Dawí nüxü̃ ixuxü̃ rü naxca̱x rü name. 
…… 
 
Dawí rü Lewítanüxü̃güxü̃ namu nax 
Yerucharéü̃wa nangegüãxü̃ca̱x ga 
yema baú ga Tupanaarü mugüchixü̃ 
 
15
  
1 Rü nüma ga Dawí rü 
duü̃xü̃güxü̃ namu nax yema 
nüma ínaxãpataü̃gu nái ya napatagü 
yexma nüxü̃́ naxügüxü̃ca̱x. Rü 
yexgumarüxü̃ ta nanamu nax 
naxügüãxü̃ca̱x ga wüxi ga yexwaca̱xü̃ne 
ga ĩpata ga naxchirunaxca̱x nax yéma 
nayexmaxü̃ca̱x ga yema baú ga 
Tupanaarü mugüchixü̃. 2 Rü yexguma ga 
nüma ga Dawí rü nhaa ore inaxǘ rü 
nhanagürü: “Rü ngẽxguma 
ngexwaca̱xü̃ne ya napatawa 
penangexgu i ngẽma baú i Tupanaarü 
mugü nagu ixücuchixü̃ rü 
Lewítanüxü̃xicatátama nixĩ i ngẽma 
yangegüxü̃. Erü nümagü nixĩ i woetama 
Tupana nüxü̃ unetaxü̃ nax guxü̃gutáma 
ngẽma puracü naxügüxü̃ca̱x”, 
nhanagürü. 3 Rü nhu̱xũchi nüma ga 
Dawí rü Yerucharéü̃gu 
nanangutaque̱xexẽxẽ ga guxü̃ma ga 
Iraéuanecüã̱xgü nax yemaacü 
yexwaca̱xü̃ne ga napatawa 
nangegüãxü̃ca̱x ga yema baú ga 
Tupanaarü mugü nagu üxü̃. 
…… 
I CRÔNICAS 11 
,  13,   
15 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
315 
 
16
  
1 Rü yema baú ga Tupanaarü 
mugü nagu üxü̃ rü nawa 
nanangegü ga guma ĩpata ga 
naxchirunaxca̱x ga Dawí woetama 
yemaca̱x üxü̃ne. Rü nhu̱xũchi nüma ga 
Dawí rü chacherdótegüxü̃ namu nax 
yéma Tupanape̱xewa ínaguaxü̃ca̱x ga 
ãmaregü ga naxü̃nagü rü pumáragü ga 
duü̃xü̃gü yéma naxü̃ nax Tupanaxü̃ 
namaxã nangüxmüxẽẽgüxü̃ca̱x. 2 Rü 
yexguma marü nüxü̃ nachauegu nax 
Tupanaca̱x ãmare ínaguxü̃, rü nüma ga 
Dawí rü Tupanaégagu mexü̃ norü 
duü̃xü̃gümaxã naxuegu. 3 Rü nhu̱xũchi 
ga Dawí rü guxü̃ma ga Iraéuanecüã̱xgü 
ga yatüxü̃ rü ngexü̃ rü tüxü̃ nayanu ga 
wüxi ga poũ rü naétü ga taxre ga to ga 
poũ ga maixcuraxü̃. 
…… 
 
Wiyaeãcü Tupanana 
 
moxẽ naxã ga Dawí 
7 Rü yema ngunexü̃gu nixĩ ga Dawí 
noxri Acháxü̃ rü namücügüxü̃ namuxü̃ 
nax wiyaeãcü Tupanana moxẽ naxãgüxü̃ 
namaxã ga nhaa wiyae: 8 “¡Moxẽ nüxna 
pexãgü ya Cori ya Tupana! ¡Rü 
guxü̃wama nüxü̃ pexuchiga! ¡Rü 
guxü̃ma i nachixü̃anecüã̱xgümaxã nüxü̃ 
pexu i ngẽma mexü̃gü i pexca̱x naxüxü̃! 
9 ¡Rü perü wiyaegümaxã nüxü̃ 
pecua̱xüxü̃gü! ¡Rü pegümaxã nüxü̃ pexu 
i ngẽma taxü̃ i mexü̃gü i naxüxü̃! 10 ¡Rü 
pegü namaxã pecua̱xüxü̃gü ya yimá 
üünecü! Rü pema nax naxca̱x 
pedaugüxü̃ ¡rü petaãxẽgü! 11 ¡Rü naxca̱x 
pexĩ ya Cori ya Tupana rü norü poraca̱x 
pedaugü! ¡Rü guxü̃guma norü 
ngü̃xẽẽca̱x ípeca! 12-13 ¡Rü nüxna 
pecua̱xãchie ga yema mexü̃gü ga taxü̃gü 
ga norü poramaxã naxüxü̃ rü ngẽma 
norü mugü ga pemaxã nüxü̃ yaxuxü̃, Pa 
Iraéuanecüã̱xgü ya Yacútaagü i Tupana 
Pexü̃ Unetagüxex! 14 Rü nüma nixĩ i Cori 
ya tórü Tupana yixĩxü̃. Rü nüma nixĩ i 
nhama i naanemaxã inacuáxü̃. 15-17 Rü 
woo 1,000 tücumü i duü̃xü̃gü i nhama i 
naanewa ngóexü̃ ngupetügu rü nüma ya 
Tupana rü tagutáma nüxü̃ 
inayarüngüma i norü uneta ga 
Abraáü̃maxã nüxü̃ yaxuxü̃ rü 
Isáquimaxã inaxügaxü̃ rü wenaxarü 
Yacúmaxã nüxü̃ yaxuxü̃ nax 
guxü̃gutáma nüxü̃ nangü̃xẽẽxü̃ i nataagü 
i Iraéutanüxü̃gü. 18 Rü yemaca̱x 
Yacúmaxã nüxü̃ nixu rü nhanagürü 
nüxü̃: ‘Chama rü tá cuxna chanaxã i 
guxü̃ma i nhaa Canaã́ane nax 
guxü̃gutáma cuxrü rü cutaagüarü 
yixĩxü̃ca̱x’, nhanagürü. 19-22 Rü nümagü 
ga tórü o̱xigü rü woo noxretama nixĩgü 
ga noxri rü toxnamanacüã̱x nixĩgü, rü 
woo nhuxre ga nachixü̃anegüwa 
nichopetüetanü rü nhuxre ga 
ãẽ̱xgacügüme̱xẽwa íninguxü̃etanü nax 
nhaa naanewa nangugüxü̃ca̱x, notürü 
nüma ga Tupana rü tama nanaxwa̱xe 
nax texé chixri namaxã icuáxü̃. Rü 
yemaca̱x yema ãẽ̱xgacügü ga naxme̱xwa 
nayexmagüxü̃maxã nüxü̃ nixu rü 
nhanagürü nüxü̃: ‘Rü tama chanaxwa̱xe 
i ngẽma chama nüxü̃ chaxunetaxü̃ i 
duü̃xü̃gü rü chixri namaxã ipecua̱x rü 
ngẽma chorü orearü uruü̃gü rü ngúxü̃ 
nüxü̃ pingexẽẽgü’, nhanagürü. 23 Pa 
Guxü̃ma i nhama i Naanecüã̱x i 
Duü̃xü̃güx ¡rü naxca̱x pewiyaegü ya Cori 
ya Tupana! ¡Rü guxü̃ i ngunexü̃gügu 
penaxunagü nax nüma yixĩxü̃ i tüxü̃ 
namaxẽxẽẽxü̃! 24 ¡Rü guxü̃ma i duü̃xü̃gü 
I CRÔNICAS 16 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
316 
i guxü̃ i nachixü̃anegüwa 
ngẽxmagüxü̃maxã nüxü̃ pexuchiga nax 
nüma rü naxüünexü̃ rü naxüãxü̃ i 
muxü̃ma i mexü̃gü i norü poramaxã 
naxüxü̃! 25 Erü nüma ya Cori ya Tupana 
rü guxãétüwa nangexma, rü ngẽmaca̱x 
name nax nüxü̃icatama icua̱xüü̃güxü̃. 
Erü nüma rü naxãũcümaxü̃chi rü 
guxü̃ma i ngẽma tupananetagüétüwa 
nangexma. 26 Rü ngẽma togü i 
nachixü̃anegüarü tupananetagü rü 
naxchicüna̱xãmare nixĩgü. Notürü nüma 
ya Cori ya Tupana nixĩ ga naxüxü̃ i 
guxü̃ma i ngẽma dauxü̃wa nüxü̃ idauxü̃. 
27 Rü nüma ínangexmaxü̃wa rü poraãcü 
nangóone. Rü napatawa nangexma i 
pora rü taãxẽ. 28 Pa Guxü̃ma i 
Nachixü̃anecüã̱xgüx ¡rü nüxü̃ 
pexuchigagü rü nüma ya Tupana rü 
nüxicatama nixĩ nax aixcuma naporaxü̃ 
rü naxüünexü̃! 29 ¡Rü nüxü̃ 
pengechaxü̃güãcüma nüxü̃ 
pecua̱xüxü̃gü, erü nüma rü guxãétüwa 
nangexma! ¡Rü naxü̃tawa penana i perü 
ãmaregü rü napata ya mexechinewa 
nüxü̃ pecua̱xüxü̃gü! 30 Rü name nixĩ i 
guxü̃ma i duü̃xü̃gü i nhama i naanewa 
maxẽxü̃ rü nape̱xewa namuü̃e. Erü 
nüma rü wüxitama ga namaxü̃gu 
nayaxũxẽxẽ ga nhama ga naane nax 
tama ngẽma namaxü̃na yaxũgachixü̃ca̱x. 
31 Rü name nixĩ i nataãxẽ i guxü̃ma i 
ngẽma dauxü̃guxü̃ i naanewa 
ngẽxmagüxü̃ rü ngẽma nhama i 
naanewa ngẽxmagüxü̃. ¡Rü guxü̃ i 
nachiü̃anegüwa nüxü̃ pexu rü 
nhapegügü: ‘Nüma ya Cori ya Tupana 
nixĩ i ãẽ̱xgacü ya guxãétüwa ngẽxmacü 
yixĩxü̃’, nhapegügü! 32 Rü name nixĩ i 
norü taãxẽmaxã naxãũga i ngẽma már, 
rü naxãũgatanü i guxü̃ma i ngẽma nawa 
ngẽxmagüxü̃. ¡Rü nataãxẽ i ngẽma 
naanegü rü guxü̃ma i nanetügü i nagu 
togüxü̃! 33 Rü ngẽma naigü i naixnecüwa 
ngẽxmagüxü̃ rü name nixĩ i taãxẽãcü 
nicuxcu nape̱xewa ya Cori ya Tupana ya 
núma ũxcü nax nhama i naanemaxã 
inacuáxü̃ca̱x. 34 ¡Rü moxẽ nüxna pexã ya 
Cori ya Tupana! Erü nüma rü 
namecümaxü̃chi rü ngẽma norü 
ngechaü̃ rü taguma nagu̱x. 35 ¡Rü 
nhapegü nüxü̃: ‘Toxü̃ ínanguxü̃xẽxẽ, Pa 
Tupanax, Pa Torü Maxẽxẽẽruxü̃x! ¡Rü 
toxü̃ nade nax naxme̱xwa toxü̃ 
ícunguxü̃xẽẽ̱xü̃ca̱x i ngẽma togü i 
nachixü̃anegü nax ngẽmaãcü 
tanataxẽẽxü̃ca̱x i cuéga i üünexü̃ rü 
taãxẽãcüma cuxü̃ ticua̱xüü̃güxü̃ca̱x’, 
nhapegü nüxü̃! 36 Rü guxü̃guma 
namecümaxü̃chi ya yimá tórü Cori ya 
Tupana i yixema i Iraéutanüxü̃gü”, 
yemaacü nawiyaegü ga Achá rü 
namücügü. Rü guxü̃ma ga duü̃xü̃gü rü 
nachonagütanü rü nhanagürügü: 
—Aixcuma ngẽmaãcü nixĩ 
—nhanagürügü. Rü yemaacü Cori ya 
Tupanaxü̃ nicua̱xüxü̃gü. 
 
Tupana rü Dawímaxã inaxuneta 
 
17
  
1 Rü yexguma marü napatawa 
nayexmagu ga Dawí rü 
Tupanaarü orearü uruxü̃ ga Natáũmaxã 
nidexa rü nhanagürü nüxü̃: —Dücax, 
chama rü wüxi ya ĩpata ya 
ocayiwanaxca̱x íxüxü̃newa changexma. 
Notürü ngẽma baú i Tupanaarü mugü 
nawa ngẽxmaxü̃ rü wüxi ya ĩpata ya 
naxchirumarenaxca̱x ixĩxü̃newa 
nangexma —nhanagürü. 2 Rü nüma ga 
Natáũ rü nanangãxü̃ rü nhanagürü: 
I CRÔNICAS 16 
,  
17 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
317 
—¡Ẽcü naxü i ngẽma nagu curüxĩnüxü̃! 
Erü ngẽma nixĩ i Tupanaarü ngúchaü̃ 
—nhanagürü. 3 Notürü yematama 
chütaxü̃gu rü nüma ga Tupana rü 
Natáũmaxã nidexa rü nhanagürü nüxü̃: 
4 —¡Ẽcü yimá chorü duü̃ ya Dawíxü̃tawa 
naxũ rü namaxã nüxü̃ ixu rü chama ya 
Cori ya Tupana rü marü nhacharügü 
nüxü̃: “Taxũtáma cuma nixĩ i cunaxüxü̃ 
ya yima ĩpata ya nawa tá changexmane! 
5 Rü yexguma Eyítuanewa perü o̱xigüxü̃ 
íchanguxü̃xẽẽ̱xgucürüwa rü 
nhamamarema rü taguma wüxi ga ĩpata 
ga taxü̃newa chayexma. Rü ixügüxüne 
ga ĩpatawamare chiyexmachigü. 6 Rü 
yexguma namaxã ichixũxgu ga yema 
chorü duü̃xü̃gü rü nüxü̃ chaxunetagügu 
ga norü ãẽ̱xgacügü, rü taguma wüxi ga 
yema Iraéutanüxü̃arü ãẽ̱xgacüxü̃ chamu 
nax cha̱u̱xca̱x naxügüãxü̃ca̱x ga wüxi ga 
ĩpata ya ocayiwamaxã ãxtapǘne”, 
nhacharügü nüxü̃. 7 Rü ngẽmaca̱x i 
nhu̱xmax rü ¡namaxã nüxü̃ ixu ya yimá 
chorü duü̃ ya Dawí rü chamax ya Cori 
ya Tupana ya guxãétüwa ngẽxmacü nax 
chixĩxü̃ rü nhachagürü: “Chama rü cuxü̃ 
íchamuxũchi ga carnérugüpǘxü̃wa rü 
cuxü̃ chayaxu nax marü tama 
carnérugüna cudauxü̃ca̱x! Rü nhu̱xmax, 
rü chanaxwa̱xe nax cuma namaxã 
icucuáxü̃ i ngẽma chorü duü̃xü̃gü i 
cutanüxü̃gü i Iraéuanecüã̱xgü. 8 Rü 
chama rü marü cuxü̃ íchixümücü ga 
ngextá cuma ícuxũxü̃wa rü marü 
chanadai ga guxü̃ma ga curü uanügü ga 
cuxü̃ ima̱xgüchaü̃xü̃. Rü marü cuxü̃ 
chatachigaxẽxẽ naxrüxü̃ i ngẽma yatügü 
i nhama i naanewa itaégatanücüüxü̃. 
9-10 Rü chorü duü̃xü̃gü i Iraéutanüxü̃ca̱x 
rü chanamexẽxẽ ga wüxi ga naane. Rü 
yemawa nixĩ ga chanangugüxẽẽxü̃ nax 
norü naanegutama naxãchiü̃güxü̃ca̱x i 
ngextá taxúema ínachixewexü̃wa rü bai 
i ngẽma norü uanügü ga noxri chixri 
namaxã inacua̱xgüxü̃ ga yexguma 
Iraéutanüxü̃güarü ãẽ̱xgacügü ga 
guxchaxü̃arü mexẽẽruü̃güme̱xẽwa 
chanayexmagüxẽẽgurüxü̃. Rü chama rü 
tá chanaxãneexẽxẽ i guxü̃ma i curü 
uanügü. Rü nhu̱xmax rü cumaxã 
chanaxuegu rü ngẽma cutaagü rü tá 
nüxí Iraéutanüxü̃arü ãẽ̱xgacü nixĩgü 
cuxrüxü̃ i nhu̱xmax ãẽ̱xgacü nax 
quixĩxü̃. 11 Rü ngẽxguma marü 
cuyu̱xguwena, rü chama rü tá nüxü̃ 
chaxuneta i wüxi i cune nax nüxí 
ãẽ̱xgacü yixĩxü̃ca̱x. 12 Rü yimá ãẽ̱xgacü 
tá nixĩ ya naxücü ya chapata. Rü chama 
rü tá nüxü̃ charüngü̃xẽẽ nax ngẽma 
nataagü ya cune rü nüxí guxü̃gutáma 
Iraéutanüxü̃arü ãẽ̱xgacü yixĩgüxü̃ca̱x. 
13 Rü chama rü tá nanatü chixĩ rü nüma 
rü tá chaune nixĩ. Rü tagutáma nüxü̃ 
charüxo nax nüxü̃ changechaü̃xü̃, rü 
taxũtáma nüxü̃ chaxo yema ãẽ̱xgacü ga 
Chaúxü̃ nax chaxoxü̃rüxü̃. 14 Rü yimá 
ãẽ̱xgacü ya chama nüxü̃ chaxunetacü rü 
chorü duü̃xü̃gümaxã tá inacua̱x rü tá 
Iraéuanecüã̱xgümaxã inacua̱x i 
guxü̃gutáma. Rü tagutáma ínanguxuchi 
nax ãẽ̱xgacü yixĩxü̃” —nhanagürü ga 
Tupana. 
…… 
 
Dawí rü duü̃xü̃güxü̃ nixugü 
 
21
  
1 Rü nüma ga Chataná rü 
Iraéuanecüã̱xgümaxã nanu, rü 
yemaca̱x Dawíãxẽwa ínananguxẽxẽ nax 
Iraéuanecüã̱xgüxü̃ yaxugüxü̃ca̱x. 2 Rü 
nüma ga Dawí rü nanamu ga Yoábe rü 
I CRÔNICAS 17 
,   
21 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
318 
norü churaragüarü ãẽ̱xgacügü rü 
nhanagürü nüxü̃: —¡Ẽcü ipexĩãchi rü 
peyaxugü i ngẽma Iraéuanecüã̱xgü! Rü 
ĩane ya Bechébawa ipenaxügü nax 
peyaxugüxü̃ rü nhu̱xmatáta Dáü̃arü 
ĩanewa nangu! ¡Rü ngẽmawena rü 
nhu̱xũchi nua penange i napane nax 
nüxü̃ chacuáxü̃ca̱x nax nhuxre yixĩxü̃ i 
norü mu i ngẽma duü̃xü̃gü! 
—nhanagürü. 3 Notürü nüma ga Yoábe 
rü nanangãxü̃ rü nhanagürü: 
—Ngẽxgumachi Cori ya Tupana 
naxwa̱xegu ¿rü taux ẽ̱xna nüxü̃́ 
natauxcha nax 100 e̱xpü̱xcüna 
yamuxẽẽãxü̃ i norü duü̃xü̃gü? ¿Rü taux 
ẽ̱xna guxü̃ma i ngẽma duü̃xü̃gü rü chi 
cuxme̱xwa nangexmagüxü̃, Pa 
Ãẽ̱xgacüx? ¿Rü tü̱xcüü̃ i cumax i 
cunaxwa̱xexü̃ nax tayaxugüxü̃? ¿Rü 
ngẽmaãcü ẽ̱xna chixexü̃gu 
cunayi̱xẽẽchaü̃xü̃ i Iraéuanecüã̱xgü? 
—nhanagürü. 4 Notürü nüma ga ãẽ̱xgacü 
rü nanamuama, rü düxwa nüma ga 
Yoábe rü nanaxü ga yema ãẽ̱xgacü 
namaxã nüxü̃ ixuxü̃. Rü inaxũãchi rü 
guxü̃ma ga Iraéuanegu nixũgü. Rü 
yemawena rü Yerucharéü̃ca̱x natáegu. 
5 Rü nüma ga Yoábe rü Dawímaxã nüxü̃ 
nixu nax nhuxre yixĩxü̃ ga norü mu ga 
yema yatügü ga marü churarawa imexü̃. 
Rü Iraéuanewa rü 1,100,000 wa nangu 
ga yema yatügü ga marü nagu imexü̃ 
nax churara yixĩgüxü̃, rü Yudáanewa rü 
470,000 nixĩ. 6 Notürü tama nayaxugü 
ga yema Lewítanüxü̃ rü Bẽyamítanüxü̃ 
yerü nüma ga Yoábe rü tama norü me 
nixĩ ga yema ãẽ̱xgacü nüxü̃ üxẽẽxü̃. 7 Rü 
nüma ga Tupana rü tama norü me nixĩ 
ga yema nax yaxugüxü̃ ga duü̃xü̃gü, rü 
yemaca̱x yema Iraéuanecüã̱xgüxü̃ 
napoxcu. 8 Notürü nüma ga Dawí rü 
Tupanamaxã nüxü̃ nixu ga yema norü 
chixexü̃ rü nhanagürü: —Rü aixcuma 
cupe̱xewa poraãcü chixexü̃ chaxü. 
Notürü cuxna chaca nax choxü̃́ nüxü̃ 
curüngümaxü̃ca̱x erü wüxi i duü̃xü̃ i 
naechitamare maxü̃xü̃ãcü íchanaxü 
—nhanagürü. 9 Rü yexguma ga Cori ya 
Tupana rü Dawíarü ucu̱xẽruxü̃ ga 
Gáyixü̃ namu yerü gumá nixĩ ga 
Dawímaxã Tupanaarü orexü̃ ixucü. Rü 
nüma ga Tupana rü Gáyixü̃ nhanagürü: 
10 —¡Ẽcü Dawíxü̃tawa naxũ rü namaxã 
nüxü̃ yarüxu i nhaa tamaepü̱x i poxcu 
nax nüxü̃ yaxuxü̃ca̱x rü ngexü̃rüüxü̃ i 
ngẽma poxcu nixĩ i nanaxwa̱xexü̃ nax 
namaxã chanapoxcuexü̃ i 
Iraéuanecüã̱xgü! —nhanagürü. 11 Rü 
nüma ga Gáyi rü Dawíxü̃tawa naxũ rü 
nhanagürü nüxü̃: —Cori ya Tupana rü 
cumaxã nüxü̃ nixu i tamaepü̱x i poxcu 
nax cuma nüxü̃ quixuxü̃ rü ngexü̃rüüxü̃ 
yixĩxü̃ i ngẽma cuma cunaxwa̱xexü̃. 
12 Rü wüxi nixĩ nax tamaepü̱x ya 
taunecü taiya ngẽxmaxü̃ i Iraéuanewa. 
Rü to nixĩ nax tamaepü̱x ya tauemacügu 
perü uanügü pexü̃ daixü̃. Rü to nixĩ nax 
tamaepü̱x i ngunexü̃ Cori ya Tupana 
ínanguxẽẽxü̃ i da̱xaweane rü ngẽma 
norü duü̃xü̃ i dauxü̃cüã̱x rü poraãcü 
nachixexẽẽxü̃ i guxü̃ma i Iraéuanewa. 
Rü nhu̱xmax rü chanaxwa̱xe nax 
chamaxã nüxü̃ quixuxü̃ rü ngexü̃rüüxü̃ 
yixĩxü̃ i ngẽma cuma cunaxwa̱xexü̃ nax 
namaxã nüxü̃ chixuxü̃ca̱x ya yimá 
cuxü̃tawa choxü̃ mucü —nhanagürü. 
13 Rü nüma ga Dawí rü Gáyixü̃ nangãxü̃ 
rü nhanagürü: —Nhu̱xma rü taxü̃ma i 
guxchaxü̃ chauétü nangu. Rü cha̱u̱xca̱x 
narümemae nax Tupaname̱xẽgu 
I CRÔNICAS 21 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
319 
changuxü̃ erü nüma rü poraãcü nüxü̃́ 
tangechaü̃tümüxü̃. Erü tama 
chanaxwa̱xe nax tórü uanügüme̱xẽgu 
iyixü̃ —nhanagürü. 14 Rü yexguma ga 
nüma ga Cori ya Tupana rü 
Iraéuanecüã̱xgüca̱x yéma nanamu ga 
da̱xaweane rü 70,000 ga 
Iraéuanecüã̱xgü nayue. 15 Rü nüma ga 
Tupana rü yema da̱xaweanemaxã yéma 
nanamu ga wüxi ga dauxü̃cüã̱x ga norü 
orearü ngeruxü̃ nax yemamaxã 
Yerucharéü̃cüã̱xü̃ nadaixü̃ca̱x. Notürü 
yexguma marü Yerucharéü̃wa 
nanguxchaü̃gu nax duü̃xü̃güxü̃ nadaixü̃ 
ga yema dauxü̃cüã̱x, rü nüma ga Cori ya 
Tupana rü nüxü̃́ nangechaü̃tümüxü̃ ga 
duü̃xü̃gü rü yemaca̱x nüxna nachogü ga 
yema dauxü̃cüã̱x rü nhanagürü nüxü̃: 
—¡Rü marütama nax cunadaixü̃! 
—nhanagürü nüxü̃. Rü nüma ga yema 
dauxü̃cüã̱x rü marü gumá 
Yebuchéutanüxü̃ ga Orná trígu ípúxü̃wa 
nayexma ga yexguma Tupana nüxna 
chogügu. 16 Rü nüma ga Dawí rü 
dauxü̃gu nadawenü, rü nüxü̃ nadau ga 
yema dauxü̃cüã̱x ga Cori ya Tupanaarü 
orearü ngeruxü̃. Rü dauxü̃guxü̃ ga 
naane rü nhama i naanearü 
ngãxü̃machate̱xewa nayexma namaxã 
ga norü tara ga naxchixü̃wa 
natúxuchixü̃. Rü Yerucharéü̃guama 
namaxã nabuenüchacüxü. Rü yemaca̱x 
nüma ga Dawí rü guxü̃ma ga yema 
Iraéuanecüã̱xgüarü ãẽ̱xgacügü rü 
témüxü̃ ga naxchirugu icu̱xgüxü̃ rü 
nhaxtüanegu nanangücuchitanü rü 
yemaacü Tupanaxü̃ naca̱a̱xü̃gü. 17 Rü 
nüma ga Dawí rü Tupanaxü̃ naca̱a̱xü̃ rü 
nhanagürü: —Chama nixĩ ga 
chanamuxü̃ ga nax yaxugüxü̃ ga 
duü̃xü̃gü. Rü chama nixĩ i chixexü̃ 
chaxüxü̃ rü chanaxüxü̃ i pecádu. ¿Rü 
ta̱xacürü chixexü̃ naxüe i nhaa duü̃xü̃gü 
rü ngẽmaca̱x cunadaixü̃? Pa Corix, Pa 
Chorü Tupanax, cuxna chaca nax choxü̃ 
rü chauxacügüxü̃waxi nax cupoxcuxü̃, 
rü marütama nax cunadaixü̃ i duü̃xü̃gü 
—nhanagürü. 
 
 
 
Dawí nanaxü ga wüxi ga ãmarearü 
guchicaxü̃ 
18 Rü yexguma ga nüma ga yema 
dauxü̃cüã̱x ga Tupanaarü orearü 
ngeruxü̃ rü Gáyixü̃ namu nax Dawímaxã 
nüxü̃ yanaxuxü̃ca̱x nax Tupanaca̱x wüxi 
ga ãmarearü guchicaxü̃ naxüxü̃ nagu ga 
yema nachica ga Orná ga 
Yebuchéutanüxü̃ nawa trígu púxü̃. 19 Rü 
yexguma ga nüma ga Dawí rü nanaxü ga 
yema Cori ya Tupanaégagu Gáyi namaxã 
nüxü̃ ixuxü̃. 20 Rü nüma ga Orná rü norü 
trígu ínapu̱x. Rü yexguma nügüweama 
nada̱xgux rü nüxü̃ nadau ga yema 
dauxü̃cüã̱x ga Tupanaarü orearü 
ngeruxü̃. Notürü gumá ãgümücü ga nane 
ga namaxã yéma nayexmacü rü nibuxmü 
rü nicu̱xgü ga yexguma nüxü̃ 
nadaugügu. 21 Rü yexguma Dawí 
Ornáxü̃tawa nguxgu, rü nüma ga Orná 
rü Dawíxü̃ nadawenü. Rü yexguma 
Dawíxü̃ yacua̱xãchigu, rü nüma ga Orná 
rü ínaxũxũ ga trígu ínapúxü̃wa rü 
Dawípe̱xegu nanangücuchiãchi. 22 Rü 
yexguma ga nüma ga Dawí rü 
nhanagürü nüxü̃: —¡Choxna naxã i nhaa 
nachica i trígu nawa cupúxü̃ nax ngẽxma 
Cori ya Tupanaca̱x chanaxüxü̃ca̱x i wüxi 
i ãmarearü guchicaxü̃! ¡Rü ngẽma 
cunaxwa̱xexü̃e̱xpü̱x choxü̃ namaxã 
I CRÔNICAS 21 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
320 
nataxe, rü tá cuxü̃́ chanaxütanü nax 
ngẽmaãcü yaxũgachixü̃ca̱x i ngẽma 
da̱xaweane i duü̃xü̃gü namaxã yuexü̃! 
—nhanagürü. 23 Rü nüma ga Orná rü 
Dawíxü̃ nangãxü̃ rü nhanagürü: —Pa 
Ãẽ̱xgacüx ¡ẽcü nayaxu i nhaa naane rü 
nagu naxü i ta̱xacü i cuma cunaxwa̱xexü̃! 
Rü chama tá cuxna chanamugü i nhaa 
tuirugü nax ngẽma Tupanaca̱x 
ícuguxü̃ca̱x. Rü yimatama naixmena̱xãgü 
ya trígu namaxã chapoxü̃nemaatama 
naxüxǘxü̃. Rü nhaatama trígu rü wüxigu 
ngẽma wocagümaxã rü cuxna 
chanaxãmare nax Tupanana 
cuxãmarexü̃ca̱x, Pa Ãẽ̱xgacüx 
—nhanagürü. 24 Notürü nüma ga 
ãẽ̱xgacü ga Dawí rü nanangãxü̃ rü 
nhanagürü: —Moxẽ cuxna chaxã notürü 
chanaxwa̱xe nax naxca̱x cuxü̃ chataxexü̃ 
rü chamaxã cuxãtanüxü̃ i guxü̃ma i 
ngẽma. Rü tama chanaxwa̱xe i 
ngetanüãcüma cuxna chanayaxuxü̃ i 
ngẽma cuxrü ixĩxü̃, erü tama 
chanaxwa̱xe i ta̱xacü i choxü̃́ ngetanüxü̃ 
Cori ya Tupanaca̱x íchagu —nhanagürü. 
25 Rü nüma ga Dawí rü Ornáaxü̃́ 
nanaxütanüama. Rü 600 tachinü ga 
diẽru ga úiru ngĩxca̱x nüxna ngĩxü̃ naxã. 
26 Rü yexma Tupanaaxü̃́ nanaxü ga 
ãmarearü guchicaxü̃ rü yéma ínanagu ga 
ãmaregü ga norü chixexü̃arü ütanüruxü̃ 
nax Tupanaxü̃ nangüxmüxẽẽxü̃ca̱x. Rü 
nhu̱xũchi Cori ya Tupanamaxã nidexa rü 
nüxü̃ naca̱a̱xü̃. Rü nüma ga Cori ya 
Tupana rü nanangãxü̃ rü dauxü̃guxü̃ ga 
naanewa üxüema narünguxẽxẽ, rü yema 
ãmarearü guchicaxü̃étügu nangu. 27 Rü 
nüma ga Cori ya Tupana rü yema 
dauxü̃cüã̱xü̃ namu nax naxchixü̃gu 
yaxücuchiãxü̃ca̱x ga norü tara. 
 
Dawí rü nüxü̃ naxuneta ga 
Tupanapatachica 
28 Rü yexguma nüxü̃ nada̱xgux ga 
Dawí nax Cori ya Tupana nüxü̃ ngãxü̃xü̃ 
nawa ga yema nachica ga Orná ga 
Yebuchéutanüxü̃ trígu nawa púxü̃, rü 
wena yéma Tupanaca̱x ínanagu ga 
ãmaregü. 29 Rü yexgumaü̃cüxü ga guma 
Tupanapata rü yema ãmarearü 
guchicaxü̃ ga chianexü̃gu Moiché üxü̃ne, 
rü marü Gabaóũarü ma̱xpǘnewa 
nanangegü rü yemaca̱x yéma nayexma. 
30 Notürü nüma ga Dawí rü taxucürüwa 
Gabaóũwa naxũ nax yéma Tupanaca̱x 
ãmare yanaguxü̃ca̱x rü Tupanana 
yaca̱xaxü̃ca̱x, yerü namuü̃ ga yexguma 
nüxü̃ nada̱xgux ga yema Tupanaarü 
orearü ngeruxü̃ ga norü taramaxã 
yexma chixü̃. 
 
22
  
1 Rü yexguma ga Dawí rü 
nhanagürü: —Nhaa nachica i 
Orná trígu nawa púxü̃wa tá nangexma 
ya Tupanapata rü ngẽma ãmarearü 
guchicaxü̃ nax ngẽmawa 
Iraéuanecüã̱xgü Tupanaca̱x ínaguxü̃ca̱x 
i norü ãmaregü. 
 
Dawí nananutaque̱xe ga yemaxü̃gü 
nax naxügüãxü̃ca̱x ga Tupanapata 
2 Rü yemawena rü nüma ga Dawí rü 
nanangutaque̱xexẽxẽ ga yema duü̃xü̃gü 
ga to ga nachixü̃anecüã̱xgü ga 
Iraéutanügu ãchiü̃güxü̃. Rü guxemagüxü̃ 
namu nax nutaarü mexẽẽcüwawa 
tapuracüexü̃ nax gumamaxã 
naxügüãxü̃ca̱x ga Tupanapata. 3 Rü 
yexgumarüxü̃ ta nananutaque̱xe ga 
muxü̃ma ga féru nax yemawa 
naxüãxü̃ca̱x ga itapúagü ga ĩã̱xarü 
I CRÔNICAS 21 
,  
22 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
321 
potaruü̃gü rü ĩã̱xarü chotaruü̃gü. Rü 
yexgumarüxü̃ ta nananutaque̱xe ga 
muxü̃ma ga brṍche naxca̱x ga guma 
Tupanapata. 4 Rü yexgumarüxü̃ ta 
nananutaque̱xe ga muxü̃ma ga 
mürapewa ga ocayiwagü, yerü ga 
ĩanegü ga Chidáũcüã̱xgü rü Tírucüã̱xgü 
rü muxü̃ma ga mürapewa ga ocayiwagü 
yéma nana. 5 Rü nüma ga Dawí rü 
nhaxü̃gu narüxĩnü: “Yimá chaune ya 
Charumáu rü nabumare, rü taxũta 
naãxẽxü̃ nacua̱x nax naxüãxü̃ ya yima 
Tupanapata, erü yima napata tá ixĩxü̃ne 
rü tanaxwa̱xe nax nataxü̃ rü 
namexechixü̃, rü guxü̃ i nachixü̃anewa 
nanguchigaxü̃. Rü ngẽmaca̱x i nhu̱xmax 
rü marü ichanaxügü nax 
chananútaque̱xexü̃ i guxü̃ma i 
ngẽmaxü̃gü i namaxã naxüxü̃”, nhaxü̃gu 
narüxĩnü. Rü yemaacü ga Dawí rü 
nananutaque̱xe ga guxü̃ma ga 
yemaxü̃gü naxü̃pa ga nax nayuxü̃. 6 Rü 
yemawena rü nüma ga Dawí rü nane ga 
Charumáuca̱x naca rü namaxã nüxü̃ 
nixu nax nüma naxüãxü̃ca̱x ga guma 
ĩpata ga Cori ya Iraéuanecüã̱xgüarü 
Tupanaarü ixĩxü̃ne. 7 Rü yexguma ga 
Dawí rü Charumáuxü̃ nhanagürü: —Pa 
Chaunex, rü choxü̃́ nangúchaü̃ nax 
chanaxüxü̃ ya wüxi ya ĩpata naxca̱x ya 
Cori ya chorü Tupana. 8 Notürü nüma ya 
Tupana rü chamaxã nüxü̃ nixu rü 
nhanagürü: “Cuma rü tacü ya nagü 
cunabaxẽxẽ rü muxü̃ ga daiwa 
cuxüpetü. Rü ngẽmaca̱x taxũtáma cuma 
nixĩ i cha̱u̱xca̱x cunaxüxü̃ ya yima ĩpata, 
erü chape̱xegu cunabaxẽxẽ ya tacü ya 
nagü i nhama i naanewa. 9 Notürü wüxi 
ya cune tá cuxü̃́ nangexma, rü nüma rü 
wüxi ya yatü ya ngüxmüxẽẽruxü̃ tá nixĩ 
namaxã i norü uanügü i nüxna 
ngaicamagüxü̃. Rü tá 
íchayachaxãchixẽxẽ i ngẽma norü 
uanügü nax tama nachixewegüaxü̃ca̱x. 
Rü ngẽmaca̱x i naéga rü Charumáu tá 
nixĩ. (Rü ngẽma naéga rü 
‘ngüxmüxẽẽruxü̃’, nhaxü̃chiga nixĩ.) 
10 Rü nüma tá nixĩ i naxüãxü̃ ya chapata. 
Rü nhama chaunexü̃chirüxü̃ tá nixĩ rü 
chama rü tá nhama nanatürüxü̃ chixĩ. 
Rü tá nüxü̃ charüngü̃xẽxẽ nax nüma rü 
nane rü nataagü guxü̃gutáma ãẽ̱xgacü 
yixĩxü̃ i Iraéuanewa”, nhanagürü ga 
Tupana. 11 Rü nhu̱xmax, Pa Chaunex, rü 
cuxü̃tawa nangexma ya Tupana, rü 
marü cua̱x cuxna naxã nax cunaxüxü̃ca̱x 
ya yima napata, yexgumarüxü̃ ga 
cumaxã nax naxueguãxü̃ nax cuma tá 
yixĩxü̃ nax cunaxüxü̃. 12 Rü nüma ya 
Cori ya Tupana rü marü cuxna nanaxã i 
ĩnü i mexü̃ rü curü cua̱x. Rü ngẽxguma 
nüma cuxü̃ yangucuchixẽẽgu nax 
Iraéuanecüã̱xgüarü ãẽ̱xgacü quixĩxü̃ ¡rü 
yanguxẽxẽ i ngẽma norü mugü ya Cori 
ya curü Tupana! 13 Rü guxü̃táma mea 
cuxü̃́ inixũ i ngẽxguma tá 
cuyanguxẽẽ̱xgu i ngẽma norü mugü rü 
norü ucu̱xẽgü ga Cori ya Tupana 
Moichémaxã nüxü̃ ixuxü̃ naxca̱x ga 
Iraéuanecüã̱xgü. ¡Ẽcü napora rü cugü 
naporaxẽẽama! ¡Rü tauxü̃́ i 
curümaãchixü̃! ¡Rü tauxü̃́ i cumuü̃xü̃! 
14 Rü dücax, chama rü pora chaxü nax 
chananutaque̱xexü̃ i ngẽmaxü̃gü nax 
naxüãxü̃ca̱x ya Cori ya Tupanapata. Rü 
nangexma i 3,300 toneláda naguxü̃ i 
úiru, rü 33,000 toneláda naguxü̃ i 
diẽrumü, rü taxü̃ma i brṍche rü féru i 
taxucürüwama ingugüxü̃ i norü yáwa. 
Rü ngẽxgumarüxü̃ ta marü 
I CRÔNICAS 22 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
322 
chananútaque̱xe i mürapewagü rü 
nutagü. Rü name nixĩ i cumax rü to ta 
icuxǘ i norü nguxẽẽruxü̃. 15 Rü 
ngẽxgumarüxü̃ ta i cumax rü cuxü̃́ 
nangexma i muxü̃ma i puracütanüxü̃ i 
nutaarü mexẽẽcüwaruü̃gü, rü cuxü̃́ 
nangexma i ĩxtapü̱xarü 
chauxnagüruü̃gü, rü corapínagü, rü 
yatügü i naguxü̃raxü̃xü̃ i puracüxü̃ 
cuáxü̃. 16 Rü ngẽma úirumü, rü ngẽma 
diẽrumü, rü ngẽma brṍche, rü ngẽma 
féru rü marü namuxũchiama, rü 
taxucürüwama tanangugü. Rü 
ngẽmaca̱x name nax icunaxügüxü̃ i 
ngẽma puracü. ¡Rü nüma ya Cori ya 
Tupana cuxü̃ rüngü̃xẽxẽ! —nhanagürü 
ga Dawí. 
…… 
 
Charumáu rü nanatü ga 
Dawíchicüxü ãẽ̱xgacüxü̃ ningucuchi 
 
28
  
1 Rü nüma ga Dawí rü 
Yerucharéü̃gu 
nanangutaque̱xexẽxẽ ga guxü̃ma ga 
Iraéuanecüã̱xgüarü ãẽ̱xgacügü. Rü 
yematanüwa nayexma ga norü 
ãẽ̱xgacügü ga yema 12 ga 
Iraéutücumügümaxã icua̱xgüxü̃, rü 
ãẽ̱xgacügü ga Dawíarü churaragümaxã 
icua̱xgüxü̃, rü yema churaragüarü 
comaü̃dáü̃tegü rü capitáü̃gü, rü yema 
ãẽ̱xgacügü ga Dawíarü rü nanegüarü 
naanegümaxã rü naxü̃nagümaxã 
icua̱xgüxü̃, rü guxü̃ma ga yema togü ga 
ãẽ̱xgacügü ga itaégatanücüüxü̃ ga 
Iraéuanewa, rü guxü̃ma ga yema 
churaragü ga tama muü̃wa̱xegüxü̃. 2 Rü 
yexguma marü yexma nangutaque̱xegu, 
rü nüma ga Dawí rü inachi rü 
nhanagürü: —Pa Chomücügü rü Pa 
Chorü Duü̃xü̃güx ¡rü choxü̃́ iperüxĩnüe! 
Rü chama rü choxü̃́ nangúchaü̃ nax 
chanaxüxü̃ ya Tupanapata nax ngẽxma 
naxǘxü̃ca̱x i ngẽma baú i Tupanaarü 
mugü nagu nucuxü̃ nax ngẽ́ma 
nangexmaxü̃ca̱x ya Tupana. Rü 
yemaca̱x ga chama rü chananutaque̱xe 
ga yemaxü̃gü nax naxüxü̃ca̱x ya 
Tupanapata. 3 Notürü nüma ya Tupana 
rü nhanagürü choxü̃: “Rü taxũtáma 
cuma nixĩ i cunaxüxü̃ ya yima chapata. 
Erü cuma rü daigu cumáeta rü 
poraãcüma nagü icunabaxẽxẽ”, 
nhanagürü choxü̃. 4 Notürü nüma ya 
Cori ya tórü Tupana rü 
chautanüxü̃gütanüwa choxü̃ nayaxu nax 
guxü̃guma perü ãẽ̱xgacüxü̃ choxü̃ 
yaxĩxẽẽxü̃ca̱x. Rü yemaca̱x nüxü̃ 
naxuneta ga Yudátanüxü̃ nax 
yematücumüwa ãẽ̱xgacügü 
íchoxü̃tanücüüxü̃. Rü yema 
Yudátücumüwa nixĩ ga nüxü̃ 
naxunetaxü̃ ga chautanüxü̃tücumü, rü 
yema chaueneegütanüwa rü choxü̃ 
naxuneta nax guxü̃ma i 
Iraéuanecüã̱xmaxã ichacuáxü̃ca̱x. 5 Rü 
nhu̱xmax rü namu i chaunegü i Tupana 
choxna mugüxü̃, rü ngẽma 
chaunegütanüwa rü Tupana nüxü̃ 
naxuneta ya chaune ya Charumáu nax 
nüma chauchicüxü ãẽ̱xgacü yixĩxü̃ca̱x i 
Iraéuanewa. 6 Rü nüma ya Cori ya 
Tupana rü choxü̃ nhanagürü: “Yimá 
cune ya Charumáu tá nixĩ ya yimá 
naxücü ya yima chapata rü norü ĩã̱xgü. 
Erü chama rü chanayaxu nax chaune 
yixĩxü̃ca̱x, rü chama rü nanatü 
chixĩxü̃ca̱x. 7 Rü chama rü tá 
guxü̃gutáma nüxü̃ charüngü̃xẽxẽ nax 
ãẽ̱xgacüecha yixĩxü̃ca̱x i ngẽxguma tá 
I CRÔNICAS 22 
,   
28 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
323 
nhu̱xmarüxü̃ naga naxĩnüechagu i 
ngẽma chorü mugü rü chorü ucu̱xẽgü” 
—nhanagürü choxü̃ ya Tupana. 8 Rü 
yexguma ga nüma ga Dawí rü nane ga 
Charumáuca̱x nadauegu rü nhanagürü 
nüxü̃: —Rü nua nape̱xewa i nhaa 
ãẽ̱xgacügü i Iraéuanecüã̱xgü i 
Tupanaarü duü̃xü̃gü ixĩgüxü̃, rü 
nape̱xewa ya tórü Tupana, rü cuxü̃ 
chaxucu̱xẽ nax mea nagu cumaxü̃xü̃ca̱x 
i guxü̃ma i norü mugü ya Cori ya 
Tupana nax ngẽmaãcü cuxme̱xwa 
nangexmaechaxü̃ca̱x i nhaa mexü̃ i 
naane, rü cunegüme̱xẽwa 
cunaxüexẽẽxü̃ca̱x nax nümagü rü 
guxü̃gutáma namaxã inacua̱xgüxü̃ca̱x. 
9 Pa Chaunex, Pa Charumáux ¡ẽcü naga 
naxĩnü ya chorü Tupana rü guxü̃ma i 
curü ngúchaü̃maxã rü curü ĩnü i 
mexü̃maxã naxü i ngẽma cuxü̃ namuxü̃! 
Erü nüma ya Cori ya Tupana rü 
nanangugü i ngẽma taãxẽwa ngẽxmaxü̃ 
rü nüxü̃ nacua̱x i guxü̃ma i ngẽma nagu 
rüxĩnüxü̃. Rü ngẽxguma tá cuma naxca̱x 
cuda̱xgu, rü nüma rü tá cuxü̃tawa 
nangexma. Notürü ngẽxguma nüxna 
quixũgachigux, rü nüma rü tá cuxü̃ 
narüxoxochi. 10 Rü ngẽmaca̱x rü name i 
poraãcü cuxuãẽ erü nüma ya Cori rü 
cuxü̃ naxuneta nax cuma cunaxüxü̃ca̱x 
ya yima napata ya üünene. ¡Rü ẽcü 
napora, rü naxü i ngẽma nüma cuxü̃ 
namuxü̃! —nhanagürü ga Dawí. 
…… 
 
29
  
1 Rü yemawena ga ãẽ̱xgacü ga 
Dawí rü nhanagürü nüxü̃ ga 
yema duü̃xü̃gü ga yexma ngutaque̱xexü̃: 
—Rü daa chaune ya Charumáu nixĩ ya 
Tupana nüxü̃ unetacü, rü nüma rü 
nangextü̱xüxüchi rü taxũta cua̱x nüxü̃́ 
nangexma. Notürü i ngẽma puracü i tá 
naxüxü̃ rü nataxüchi, erü tama 
ãẽ̱xgacüpatamare naxü, notürü Cori ya 
Tupanapata nixĩ ya naxüxü̃ne. 2 Rü 
yemaca̱x pora naxca̱x chaxü nax 
chananutaque̱xexü̃ i ngẽmaxü̃gü nax 
naxüãxü̃ca̱x ya yima Tupanapata. Rü 
ngẽma chanutaque̱xexü̃ rü úirumü, rü 
diẽrumü, rü brṍche, rü féru, rü 
mürapewagü nixĩ. Rü ngẽxgumarüxü̃ ta 
chananutaque̱xe ya mucüma ya nutagü 
ya imexechicü ya beríru, rü naigüama 
ya nutagü ya imexechicü, rü tatanücü 
ya meruü̃gü. Rü ngẽxgumarüxü̃ ta 
mucüma ya nuta ya mármo i 
ĩxtapü̱xruxü̃ chanutaque̱xe. 3 Rü 
naétüwa i ngẽma ngẽmaxü̃gü i marü 
naxca̱x chanutaque̱xexü̃ ya yima 
Tupanapata rü nüxna chanaxã i ngẽma 
choxrüxüchi ixĩxü̃ i úirumü rü diẽrumü, 
erü poraãcü choxü̃́ name ya yima 
Tupanapata. 4 Rü ngẽmaãcü 100,000 
quíru naguxü̃ i úiru, rü 230,000 quíru 
naguxü̃ i diẽrumü i marü memarexü̃ 
nixĩ i nüxna chaxãxü̃ nax ngẽmamaxã 
nachaxuxü̃ca̱x i naxtapü̱xgü ya yima 
Tupanapata. 5 Rü ngẽmaãcü marü 
nangexma i úiru rü diẽrumü nax 
ngẽmawa ngẽma puracütanüxü̃ 
naxügüxü̃ca̱x i naguxü̃raü̃xü̃ i meruü̃gü i 
Tupanapataca̱x ixĩxü̃. Rü nhu̱xmax ¿Rü 
texé tanaxwa̱xe nax tümaarü 
ngúchaü̃maxã itanaxǘxü̃ i tümaarü 
ãmare naxca̱x ya Cori ya Tupana? 
—nhanagürü ga Dawí. 6 Rü yexguma ga 
yema wüxichigü ga papá rü wüxichigü 
ga yema ãẽ̱xgacügü ga 
nügütanüxü̃chigü ixĩxü̃, rü yema 
ãẽ̱xgacügü ga churaragümaxã icuáxü̃, rü 
yema ãẽ̱xgacügü ga Dawíarü 
I CRÔNICAS 28 
,  
29 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
324 
puracümaxã icuáxü̃ rü norü 
ngúchaü̃maxã ãmare inaxãgü. 7 Rü yema 
norü ãmaregü ga Tupanapataca̱x 
inaxãgüxü̃ rü 165,000 quíru naguxü̃ ga 
úiru nixĩ, rü ngĩétü 10,000 tachinü 
ngĩxgu̱xcü ga diẽru ga úirungĩxca̱x, rü 
330,000 quíru naguxü̃ ga diẽrumü rü 
wixgutaa̱x 600,000 quíru naguxü̃ ga 
brṍche, rü 3,300,000 quíru naguxü̃ ga 
féru. 8 Rü yema nüxü̃́ yexmaxü̃ ga nuta 
ga imexechicü rü guma rü ta inanana 
nüxna ga Yeriéu ga Yerchóũtaxa ga 
Tupanapataarü diẽrumaxã icuáxü̃. 9 Rü 
nüma ga duü̃xü̃gü rü nataãxẽgü yerü 
norü ngúchaü̃maxã Cori ya Tupanana 
nanaxãmaregü ga norü yemaxü̃gü. Rü 
yexgumarüxü̃ ta rü nüma ga ãẽ̱xgacü ga 
Dawí rü poraãcü nataãxẽxü̃chi. 10 Rü 
yexguma ga nüma ga Dawí rü Cori ya 
Tupanaxü̃ nicua̱xüxü̃ nape̱xewa ga 
guxü̃ma ga yema duü̃xü̃gü ga yexma 
ngutaque̱xexü̃ rü nhanagürü: —Pa Cori 
ya Tonatügüarü Tupanax, rü 
guxü̃gutáma cuxü̃ ticua̱xüxü̃gü. 11 Rü 
cumax, Pa Corix, rü guxü̃étüwa 
cungexma, rü cupora rü cuxüüne rü 
namaxã icucua̱x i guxü̃ma. Erü guxü̃ma 
i ta̱xacü i ngẽxmaxü̃ i dauxü̃guxü̃ i 
naanewa rü nhama i naanewa rü cuxrü 
nixĩ. Rü cuxrügü ta nixĩ i guxü̃ma i 
naanegü erü guxü̃étüwa cungexma. 
12 Rü cuma nixĩ i cunango̱xẽẽxü̃ i 
guxü̃ma i úirugü rü diẽrugü rü 
ngẽmaxü̃gü. Rü cugagu nixĩ i mea 
tochiga yadexagüxü̃ i duü̃xü̃gü. Rü 
cuma nixĩ i namaxã icucuáxü̃ i guxü̃ma. 
Rü cuwa nixĩ i ne naxũxü̃ i pora. Rü 
cuxme̱xwa nangexma nax toxü̃ 
cutaxẽẽxü̃ rü toxü̃ cuporaexẽẽxü̃ ya 
guxãma. 13 Rü ngẽmaca̱x, Pa Torü 
Tupanax, i nhu̱xmax rü moxẽ cuxna 
taxãxü̃ rü cuxü̃ ticua̱xüü̃güxü̃ erü 
cuxüüne. 14 ¿Rü ta̱xacü ẽ̱xna chixĩ i 
chamax, rü ta̱xacügü nixĩ i ngẽma chorü 
duü̃xü̃gü nax ngẽmaãcü toxü̃́ 
natauxchaxü̃ nax cuxna tanaxãxü̃ i 
muxü̃ma i ngẽmaxü̃gü? Rü dücax i 
guxü̃ma i ngẽma rü cuxü̃tawa ne naxũ, 
rü ngẽma cuxna taxãxü̃ rü cuxü̃tawa 
tayaxuxü̃ nixĩ. 15 Rü cupe̱xewa i nhama i 
naanewa rü toma rü nhama duü̃xü̃gü i 
ĩanetanüxü̃rüü̃mare tixĩgü nax paxaãchi 
i nhama i naanewa tangexmagüxü̃ yema 
nũxcüma ga torü o̱xigürüxü̃. Rü ngẽma 
torü maxü̃ i nhama i naanewa rü nhama 
wüxi i naxchipetarüxü̃ paxa 
inarütauxmare. 16 Pa Corix, Pa Torü 
Tupanax, cuxrügü nixĩ i guxü̃ma i nhaa 
ngẽmaxü̃gü i tanutaque̱xexü̃ rü 
cuxme̱xwa nixĩ i ne naxĩxü̃ nax 
naxügüãxü̃ca̱x ya yima cupata ya 
cuxca̱x taxüxü̃ne, Pa Tupana ya 
Üünecüx. 17 Rü chama rü nüxü̃ chacua̱x 
nax guxü̃guma mea cunangugüxü̃ i torü 
ĩnü rü namaxã cutaãxẽxü̃ nax 
tixaixcumagüxü̃. Rü ngẽmaca̱x aixcuma 
mexü̃gu charüxĩnüãcüma chorü 
ngúchaü̃maxã cuxna chanana i guxü̃ma 
i nhaa ãmaregü. Rü nhu̱xmax rü 
chataãxẽ erü nüxü̃ chadau i nhaa curü 
duü̃xü̃gü i nuxã ngutaque̱xexü̃ rü 
guxü̃ma i norü ngúchaü̃maxã cuxna 
nanana i ngẽma norü ãmaregü. 18 Pa 
Corix i Torü O̱xigü i Abraáü̃ rü Isáqui rü 
Iraéuarü Tupanax ¡ẽcü nüxü̃ rüngü̃xẽxẽ 
i nhaa curü duü̃xü̃gü nax guxü̃guma 
nüxü̃́ nangúchaü̃xü̃ca̱x nax cuga 
naxĩnüexü̃, rü tagutáma nüxü̃ 
naxoexü̃ca̱x nax cuxü̃ nangechaü̃güxü̃! 
19 Rü ngẽxgumarüxü̃ ta ya yimá chaune 
I CRÔNICAS 29 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
325 
ya Charumáu ¡rü nüxna naxã i wüxi ya 
maxü̃ne ya cugu rüxĩnüne nax 
ngẽmaãcü mea nagu namaxü̱̃xü̃ca̱x i 
ngẽma curü mugü rü curü ucu̱xẽgü rü 
cucümagü, rü ngẽmaãcü naxüãxü̃ca̱x ya 
yima cupata ya naxca̱x 
chananutaque̱xene i ngẽmaxü̃gü! 
—nhanagürü ga Dawí. 20 Rü yemawena 
rü nüma ga Dawí rü nhanagürü nüxü̃ ga 
guxü̃ma ga yema duü̃xü̃gü ga yexma 
ngutaque̱xegüxü̃: —Rü nhu̱xmax rü 
chanaxwa̱xe i nüxü̃ pecua̱xüxü̃gü ya 
Cori ya tórü Tupana —nhanagürü. Rü 
yexguma ga yema duü̃xü̃gü rü Cori ya 
Tupanaxü̃ nicua̱xüxü̃gü, rü 
Tupanape̱xegu rü ãẽ̱xgacü ga 
Dawípe̱xegu nacaxã́pü̱xügü. 21 Rü 
moxü̃ãcü rü yéma nanagagü ga 1,000 
ga wocaxacügü ga yexwaca yaexü̃, rü 
1,000 ga carnérugü. Rü Tupanaca̱x 
nanadai ga yema naxü̃nagü rü ãmare ga 
wíũ naétü naba, rü yemaacü guxü̃ma ga 
Iraéuanecüã̱xégagu Tupanaca̱x ínanagu. 
22 Rü yema ngunexü̃gu rü meama 
nachibüe rü naxaxegü rü poraãcü 
nataãxẽgü nape̱xewa ga Cori ya Tupana. 
Rü nhu̱xũchi wenaxarü nüxü̃ nixugüe 
nax Charumáu ga Dawí nane nax 
ãẽ̱xgacü yixĩxü̃ca̱x. Rü Tupanape̱xewa 
chíxü̃maxã nanabaerugü nax nüma 
Iraéuanecüã̱xgümaxã inacuáxü̃ca̱x. Rü 
yexgumarüxü̃ ta nüxü̃ naxunetagü ga 
Chadóchi nax chacherdótegüarü 
ãẽ̱xgacü yixĩxü̃ca̱x. 23 Rü yemaacü nixĩ 
ga Tupana nüxü̃ unetaxü̃ ga Charumáu 
nax nüxí nanatü ga Dawíchicüxü 
yangucuchixü̃ca̱x. Rü guxü̃ma ga 
Iraéuanecüã̱xgü rü naga naxĩnüe rü 
yemaacü mea inixũ ga guxü̃ma. 24 Rü 
guxü̃ma ga Iraéuanecüã̱xgüarü 
ãẽ̱xgacügü rü churaragüerugü rü 
Charumáueneegü rü namaxã nüxü̃ 
nixugüe ga naga tá nax naxĩnüexü̃. 25 Rü 
nüma ga Cori rü poraãcü 
nanatachigaxẽxẽ ga guxü̃ma ga 
Iraéuanewa. Rü yexeraãcü namuarü 
yemaxü̃ã̱x rü nanatüarü yexera nüxü̃ 
nicua̱xüxü̃gü. 
 
 
 
Nayu ga Dawí 
26-27 Rü Dawí ga Yeché nane rü 40 ga 
taunecü nixĩ ga ãẽ̱xgacü yixĩxü̃ ga 
Iraéuanewa. Rü 7 ga taunecü nixĩ ga 
ãẽ̱xgacü yixĩxü̃ ga Ebróü̃wa rü 33 ga 
taunecü nixĩ ga Yerucharéü̃wa. 28 Rü 
yexguma nayu̱xgu rü poraãcüxüchima 
marü naya rü namuarü yemaxü̃ã̱x. Rü 
duü̃xü̃gü rü poraãcüxüchima namaxã 
nataãxẽgü. Rü nane ga Charumáu nixĩ 
ga nachicüxü ãẽ̱xgacüxü̃ ingucuchicü. 
……  
I CRÔNICAS 29 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
326 
 
Charumáu rü Tupanana naxca̱x 
naca i cua̱x 
 
1
  
1 Rü Charumáu ga Dawí nane, rü 
wüxi ga poracü ga ãẽ̱xgacü nixĩ, 
yerü Cori ya Tupana nüxü̃ narüngü̃xẽẽ, 
rü yemaca̱x natachiga. 2 Rü yexguma ga 
nüma ga Charumáu rü naxca̱x nangema 
ga guxü̃ma ga Iraéuanecüã̱xgüarü 
ãẽ̱xgacügü ga churaragüerugü, rü 
ĩanegüarü ãẽ̱xgacügü, rü 
chacherdótegüarü ãẽ̱xgacügü, rü papágü 
ga ãẽ̱xgacü ixĩgüxü̃ ga Iraéuanewa. 3 Rü 
yexguma marü yema duü̃xü̃gü ga yexma 
ngutaque̱xexü̃maxã yadexaguwena ga 
Charumáu, rü Gabaóũwa namaxã naxũ 
yerü yéma nixĩ ga nayexmaxü̃ ga guma 
Tupanapata ga naxchirunaxca̱x ga 
nũxcüma norü duü̃ ga Moiché 
chianexü̃gu naxüxü̃ne. 4 Rü marü tama 
Gabaóũwa nayexma ga yema baú ga 
Tupanaarü mugü nagu nuxü̃, yerü nüma 
ga Dawí rü ü̃paacü marü 
Quiriá-Yearíü̃wa nayayaxu rü 
Yerucharéü̃wa nanange nawa ga guma 
ĩpata ga naxchirunaxca̱x ga yema 
baúca̱x yexma naxüxü̃ne. 5 Notürü 
Gabaóũwatama nayexma ga yema 
ãmarearü guchicaxü̃ ga brṍchenaxca̱x 
ga naxüxü̃ ga Becharéu ga Urí nane ga 
Úrutaxa ixĩcü. Rü yema ãmarearü 
guchicaxü̃ rü Cori ya 
Tupanapatape̱xewa nayexma ga 
Gabaóũwa. Rü nüma ga Charumáu rü 
guxü̃ma ga yema duü̃xü̃gü ga 
íyaxümücügüxü̃ rü yéma Gabaóũwa 
naxĩ nax Tupanamaxã 
yanadexagüxü̃ca̱x. 6 Rü nüma ga 
Charumáu rü nagu nachinagü ga yema 
ãmarearü guchicaxü̃ ga brṍchenaxca̱x 
ga Tupanapatape̱xewa yexmaxü̃. Rü 
yemawa ínanagu ga 1,000 ga ãmaregü 
ga naxü̃nagü ga Tupanaca̱x daixü̃. 7 Rü 
yematama chütaxü̃gu, rü nüma ga 
Tupana rü Charumáuca̱x nango̱x rü 
nhanagürü nüxü̃: —¡Choxna naxca̱x 
naca i ta̱xacü i cunaxwa̱xexü̃! Rü chama 
rü tá cuxna chanaxã —nhanagürü. 8 Rü 
nüma ga Charumáu rü Tupanaxü̃ 
nangãxü̃ga rü nhanagürü: —Cumax, Pa 
Tupanax, rü poraãcü chaunatü ga Dawí 
cuxü̃́ nangechaü̃tümüxü̃. Rü nhu̱xmax 
 
2 CRÔNICAS 
 
(Norü taxre i popera i wenaxarü 
ãẽ̱xgacügüchigaxü̃ ümatüxü̃) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
327 
rü chaunatüchicüxü ãẽ̱xgacüxü̃ choxü̃ 
quingucuchixẽxẽ. 9 Rü nhu̱xmax, Pa Cori 
Pa Tupanax ¡ẽcü yanguxẽxẽ ga yema 
chaunatü ga Dawímaxã nüxü̃ quixuxü̃ 
rü tá nüxü̃ curüngü̃xẽẽ i nanegü rü 
nataagü! Erü nhu̱xmax rü marü 
ãẽ̱xgacüxü̃ choxü̃ cuxuneta natanüwa i 
ngẽma muxũchixü̃ i curü duü̃xü̃gü i 
nhama naxnecüte̱xerüxü̃ imuxü̃. 10 ¡Rü 
ẽcü choxna naxã i cua̱x nax guxü̃xü̃ma 
chacuáxü̃ca̱x rü ngẽmaãcü mea namaxã 
ichacuáxü̃ca̱x i ngẽma curü duü̃xü̃gü! 
¿Erü texé tüxü̃́ natauxcha nax namaxã 
itacuáxü̃ i nhaa curü duü̃xü̃gü i 
muxũchixü̃? —nhanagürü. 11 Rü nüma 
ga Tupana rü Charumáuxü̃ nangãxü̃ rü 
nhanagürü: —Nhu̱xma nax chauxü̃tawa 
naxca̱x ícuca̱xaxü̃ i cua̱x nax mea chorü 
duü̃xü̃gümaxã icucuáxü̃ca̱x rü chataãxẽ, 
erü tama naxca̱x ícuca nax cumuarü 
ngẽmaxü̃ã́xü̃ rüe̱xna cuxü̃ 
chatachigaxẽẽxü̃, rü tama naxca̱x ícuca 
nax chanadaixü̃ca̱x i curü uanügü rü 
tama naxca̱x ícuca nax cumáarü 
maxü̃ã́xü̃ca̱x. Notürü ngẽma naxca̱x 
ícuca̱xaxü̃ nixĩ i cua̱x rü cuãẽxü̃ nax 
cucuáxü̃ nax ngẽmaãcü mea namaxã 
icucuáxü̃ca̱x i chorü duü̃xü̃gü i naxca̱x 
ãẽ̱xgacüxü̃ cuxü̃ chingucuchixẽẽxü̃. 12 Rü 
nhu̱xmax rü cuxna chanaxã i cua̱x nax 
guxü̃xü̃ma cucuáxü̃ca̱x. Notürü naétü 
cuxna chanaxã i diẽru rü ngẽmaxü̃gü rü 
cuxü̃ chatachigaxẽxẽ. Rü yema 
nüxíraxü̃güxü̃ ga ãẽ̱xgacügü rü tama 
cuxrüxü̃ chanatachigaxẽxẽ, rü ngẽma 
cuwena ãẽ̱xgacügü ixĩgüxü̃ rü taxũtáma 
ngẽxgumarüxü̃ chanatachigaxẽxẽ 
—nhanagürü ga Tupana. 13 Rü 
yemawena rü nüma ga Charumáu rü 
natáegu nawa ga guma Tupanapata ga 
Gabaóũwa yexmane. Rü Yerucharéü̃wa 
naxũ rü yéma Iraéuanecüã̱xgüarü 
ãẽ̱xgacü nixĩ. 
…… 
 
Charumáu rü Tíruarü ãẽ̱xgacü ga 
Iráü̃maxã inaxüga 
 
2
  
1 Rü nüma ga Charumáu rü 
nanaxunagü nax Cori ya 
Tupanaaxü̃́ naxüãxü̃ ga wüxi ga tupauca 
ga taxü̃ne. Rü yexgumarüxü̃ ta nüxü̃ 
nixu rü tá naxüãxü̃ ga napata nax 
ãẽ̱xgacü yixĩxü̃. 2 Rü yemaca̱x nüxü̃ 
naxuneta ga 70,000 ga nugütaeruü̃gü, 
rü 80,000 ga nutagüarü 
mexẽẽcüwaruü̃gü ga ma̱xpǘneanewa 
puracüexü̃, rü 3,600 ga naerugü ga 
yema puracümaxã icua̱xgüxü̃. 3 Rü 
yemawena ga Charumáu rü ĩane ga 
Tíruarü ãẽ̱xgacü ga Iráü̃xü̃tawa namuga 
rü nhanagürü: —Cuxna chaca nax 
choxü̃ curüngü̃xẽẽxü̃ yema chaunatü ga 
Dawíxü̃ curüngü̃xẽẽgurüxü̃ ga yexguma 
mürapewagü ga ocayiwanaxca̱x núma 
cumugügurüxü̃ nax napata naxüxü̃ca̱x 
—nhanagürü. 
…… 
 
Charumáu nanaxü ga Tupanapata 
 
3
  
1 Rü nüma ga Charumáu rü 
inanaxügü ga ma̱xpǘne ga Moríagu 
nax naxüãxü̃ ga Cori ya Tupanapata ga 
Yerucharéü̃wa. Rü guma ma̱xpǘnewa 
nixĩ ga Cori ya Tupana rü nanatü ga 
Dawíca̱x nangóxü̃. Rü yema nixĩ ga 
yema nachica ga gumá Yebuchéutanüxü̃ 
ga Orná trígu nawa púxü̃ rü Dawí nüxü̃ 
unetaxü̃ nachicaxü̃ ga guma 
Tupanapata. 2 Rü yexguma marü 4 ga 
taunecü marü ãẽ̱xgacü yixĩgu ga 
2 CRÔNICAS 1 
– 
3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
328 
Charumáu rü meama norü taxre ga 
tauemacüarü taxre ga ngunexü̃gu 
(abríuarü 17) nixĩ ga inaxügüxü̃ nax 
naxüxü̃ ga guma Tupanapata. 
…… 
 
5
  
1 Rü yexguma marü yanguxgu ga 
guma Tupanapata, rü nüma ga 
Charumáu rü yéma nanana ga yema 
Tupanapataarü yemaxü̃gü ga 
úirunaxca̱x rü diẽrumünaxca̱x ga nanatü 
ga Dawí Cori ya Tupanana naxü̃. Rü 
Tupanaarü diẽrutanügu namaxã 
nanguxü̃. 
 
Yema baú ga Tupanaarü mugü 
nagu nuxü̃ rü guma yexwaca̱xü̃ne 
ga Tupanapatawa nanangegü 
2 Rü nüma ga Charumáu rü 
Yerucharéü̃gu nanangutaque̱xexẽxẽ ga 
yema Iraéuanecüã̱x ga 
ãẽ̱xgacütücumüwa ügüxü̃, rü guxü̃ma ga 
yema 12 ga Iraéutücumügüarü 
ãẽ̱xgacügüchigü, rü guxü̃ma ga papágü 
ga natanüxü̃eru ixĩgüxü̃. Rü yemaacü 
nanangutaque̱xexẽxẽ nax ma̱xpǘne ga 
Chiã́ũwa yayauxgüaxü̃ca̱x ga yema baú 
ga Tupanaarü mugü nagu nuxü̃, rü 
guma yexwaca̱xü̃ne ga napatawa 
nangegüãxü̃ca̱x. 3 Rü yema ngunexü̃ ga 
Iraéuanecüã̱xgü nagu naxüchigagüãxü̃ 
nax düxenügütüü̃wa nayexmagüxü̃ ga 
meama norü 7 ga tauemacügu (utúbru) 
rü yexguma nixĩ ga Charumáumaxã 
nangutaque̱xegüxü̃ ga yema 
Iraéuanecüã̱xgüarü ãẽ̱xgacügü. 4 Rü 
yéma ma̱xpǘne ga Chiã́ũwa nangugü ga 
guxü̃ma ga yema Iraéuanecüã̱xgüarü 
ãẽ̱xgacügü. Rü yema Lewítanüxü̃gü rü 
nayangegü ga yema baú ga Tupanaarü 
mugü nagu nucuxü̃. 5 Rü guma 
yexwaca̱xü̃ne ga napatawa nanangegü 
ga yema baú wüxigu namaxã ga guma 
nüxíraxü̃ne ga napata ga 
naxchirunaxca̱x rü guxü̃ma ga norü 
yemaxü̃gü. Rü yema chacherdótegü rü 
Lewítanüxü̃gü nixĩ ga yéma nanaxü̃. 
6 Rü nüma ga ãẽ̱xgacü ga Charumáu rü 
guxü̃ma ga Iraéuanecüã̱xgü rü yexma 
nangutaque̱xegü nape̱xegu ga yema baú 
ga Tupanaarü mugü nagu nucuxü̃. Rü 
yema nax namuxũchixü̃ ga yema 
carnérugü, rü wocaxacügü i yatüxü̃ ga 
Tupanaca̱x daixü̃ rü taxucürüwa texé 
tayaxugü. 7 Rü yemawena ga yema 
chacherdótegü rü guma Tupanapataarü 
aixepewa nanangegü ga yema baú ga 
Tupanaarü mugü nagu nucuxü̃. Rü 
yema Nachica i Üünexü̃gu nayaxǘgü 
natüü̃gu ga guma naxpe̱xátü ga yema 
taxre ga dauxü̃cüã̱xchicüna̱xã. 8 Rü 
yema taxre ga dauxü̃cüã̱xchicüna̱xãgü 
rü guma naxpe̱xátügü rü baú 
íxüxü̃étüguama narüxunü rü 
nayadüxétügü ga yema baú rü guma 
naxpawerugü. 9 Notürü guma 
naxpawerugü rü nima̱x, rü yemaca̱x 
yema nape̱xegü rü nüxü̃ tadauama ga 
yexguma nüxíraxü̃xü̃ ga nachiãwa 
idawenügu, notürü yema norü ĩã̱xwa rü 
tama nüxü̃ tadau. 
…… 
13 Rü yema wiyaetanüxü̃ rü 
paxetatanüxü̃ rü wüxigu nawiyaegü rü 
Tupanaxü̃ nicua̱xüxü̃gü rü Cori ya 
Tupanana moxẽ naxãgü. Rü yemaacü 
napaxetagü namaxã ga norü cornétagü 
rü norü botachinügü rü togü ga 
paxetaruü̃gü. Rü yexguma 
ínawiyaegüyane rü nhanagürügü: 
“¡Nüxü̃ pecua̱xüxü̃gü ya Cori ya Tupana 
2 CRÔNICAS 3 
,   
5 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
329 
erü nüma rü namecüma rü ngẽma norü 
ngechaü̃ rü taguma inayagu̱x!” 
nhanagürügü. Rü yexgumatama ga 
guma Cori ya Tupanapata rü 
caxixü̃maxã nanapá. 14 Rü yema 
caxixü̃gagu rü nüma ga chacherdótegü 
rü taxucürüwama yexma narücho nax 
yadaxẽẽgüaxü̃ca̱x ga yema puracü ga 
yéma Tupanaca̱x ínaxügüxü̃. Yerü 
Tupanaarü üünemaxã nanapá ga guma 
napata. 
 
Charumáu rü Tupaname̱xẽgu 
nanaxǘ ga guma ĩpata ga naxüxü̃ne 
 
6
  
1 Rü yexguma ga Charumáu rü 
nayumüxẽ rü nhanagürü: “Cumax, 
Pa Cori Pa Tupanax, rü cugü quixu nax 
caixanexü̃ i waemaxü̃wa cumaxü̃xü̃. 
2 Notürü chama rü cuxca̱x chanaxü ya 
daa ĩpata nax yimawa 
cungexmaechaxü̃ca̱x”, nhanagürü. 3 Rü 
nhu̱xũchi nüma ga ãẽ̱xgacü ga 
Charumáu rü naxca̱x nadauegu ga 
guxü̃ma ga yema Iraéuanecüã̱xgü ga 
yexma chigüxü̃. Rü mexü̃ namaxã 
naxuegu rü nhanagürü: 
4 —Namecümaxü̃chi ya Cori ya tórü 
Tupana. Rü nüma rü marü nayanguxẽxẽ 
ga yema chaunatü ga Dawímaxã nüxü̃ 
yaxuxü̃ ga yexguma nhaxgu nüxü̃: 5 “Rü 
yematama ngunexü̃ ga Eyítuanewa 
chorü duü̃xü̃gü ga Iraéutanüxü̃ 
íchanguxü̃xẽẽ̱xü̃gumama rü taguma 
nüxü̃ chaxuneta ga wüxi ga ĩane nax 
yimagu naxüxü̃ca̱x ga chapata. Rü 
taguma natanüwa nüxü̃ chaxuneta ga 
wüxi ga yatü nax chorü duü̃xü̃gü i 
Iraéutanüxü̃gümaxã inacuáxü̃ca̱x. 
6 Notürü i nhu̱xmax rü nüxü̃ chaxuneta 
ya Yerucharéü̃ nax ngẽxma naxüxü̃ca̱x 
ya chapata. Rü nüxü̃ chaxuneta ya Dawí 
nax yimá chorü duü̃xü̃güarü ãẽ̱xgacü 
ixĩxü̃ca̱x”, nhanagürü ga Tupana. 7 Rü 
nüma ga guma chaunatü ga Dawí rü 
nüxü̃́ nangúchaü̃ ga nax naxüãxü̃ ga 
wüxi ga ĩpata ya taxü̃ne naxca̱x ya Cori 
ya tórü Tupana. 8 Notürü nüma ga Cori 
ya Tupana rü nhanagürü nüxü̃: “Wüxi i 
mexü̃ nixĩ nax nagu curüxĩnüxü̃ nax 
cha̱u̱xca̱x cunaxüxü̃ ya wüxi ya chapata. 
9 Notürü taxũtáma cuma nixĩ i 
cunaxüxü̃. Rü yimá cune ya tá cuxü̃́ 
ngẽxmacü tá nixĩ ya naxücü ya yima 
chapata”, nhanagürü ga Tupana. 10 Rü 
yexguma ga nüma ga Charumáu rü 
duü̃xü̃güxü̃ nhanagürü: —Nüma ya Cori 
ya Tupana rü marü nayanguxẽxẽ ga 
yema norü uneta. Erü nhu̱xmax i chama 
rü ãẽ̱xgacü chixĩ tümachicüxü ya chorü 
papá. Rü chanaxü ya yima ĩpata ya 
taxü̃ne naxca̱x ya Cori ya tórü Tupana. 
11 Rü nhu̱xmax rü yimagu chayaxücuchi 
i ngẽma baú i nawa nangexmagüxü̃ i 
Cori ya Tupanaarü mugü ga nutagu 
ümatüxü̃ ga nũxcümaxü̃güxü̃ ga tórü 
o̱xigümaxã nüxü̃ yaxuxü̃ —nhanagürü. 
12-13 Rü nüma ga Charumáu rü 
duü̃xü̃güxü̃ nanaxüxẽxẽ ga wüxi ga 
chinagüchica ga brṍchenaxca̱x. Rü 
meama Tupanapataarü ngãxü̃ã̱xtügu 
nüxü̃ nanaxǘxẽxẽ nape̱xegu ga 
ãmarearü guchicaxü̃. Rü yima 
chinagüchica rü nüxü̃́ nayexma ga 2 
métru rü 70 ga norü ma̱x, rü taxre ga 
métru ga norü tatachinü, rü wüxi ga 
métru rü 57 ga norü máchane. Rü 
yemagu nachinagüãcüma rü guxü̃ma ga 
Iraéuanecüã̱xgü ga yexma 
ngutaque̱xegüxü̃maxã nidexa. Rü 
yexguma duü̃xü̃gü nüxü̃ írüdaunüyane 
2 CRÔNICAS 5 
,  
6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
330 
rü nüma ga Charumáu inacaxã́pü̱xü, rü 
dauxü̃ naxunagüchacüxü rü nhaãcü 
nayumüxẽ: 14 “Pa Cori Pa Torü Tupanax, 
rü woo i dauxü̃guxü̃ i naanewa, rü woo 
i nhama i naanewa, rü nataxuma i 
ta̱xacü i cuxrüxü̃ ixĩxü̃. Erü cumax rü 
cuyanguxẽxẽ i curü unetagü rü aixcuma 
nüxü̃ cunawe̱x nax namaxã 
cumecümaxü̃ i ngẽma curü duü̃xü̃gü i 
norü ngúchaü̃maxã cuga ĩnüexü̃. 15 Rü 
cuma rü cuyanguxẽxẽ ga curü uneta ga 
chaunatü ga Dawímaxã nüxü̃ quixuxü̃ 
ga daa cupatachiga. Rü nhu̱xmax rü 
aixcumaxü̃chima cunango̱xẽxẽ i ngẽma. 
16 ¡Rü nhu̱xmax, Pa Torü Tupanax, rü 
ngẽxgumarüxü̃ ta yanguxẽxẽ ga yema 
uneta ga chaunatü ga curü duü̃ ga 
Dawímaxã nüxü̃ quixuxü̃ ga yexguma 
nhacuxgu nüxü̃: ‘Rü cutaagü tá nixĩ i 
guxü̃gutáma ãẽ̱xgacügü ixĩgüxü̃ i 
Iraéutanüwa ega cuxrüxü̃ mea nagu 
namaxẽgu i chorü mugü’, nhacuxgu! 
17 Rü ngẽmaca̱x, Pa Cori Pa Torü 
Tupanax, cuxü̃ chaca̱a̱xü̃ nax 
cuyanguxẽẽxü̃ca̱x i ngẽma curü uneta 
ga chaunatü ga curü duü̃ ga Dawímaxã 
nüxü̃ quixuxü̃”, nhanagürü. 
…… 
 
7
  
1,2 Rü yexguma Charumáu nüxü̃ 
rüchaxgu nax nayumüxẽ́xü̃ rü 
dauxü̃guxü̃ ga naanewa narüngu ga 
üxüema rü yema ãmaregü ga 
Tupanaca̱x yéma nanaxü̃ rü yema 
naxü̃nagü ga Tupanaca̱x nadaixü̃étügu 
nangu rü nixae. Rü yema Tupanaarü 
üüne rü guma Tupanapata namaxã 
nanapá rü yemaca̱x ga yema 
chacherdótegü rü taxucürüwama nagu 
nachocu. 3 Rü yexguma yema 
Iraéuanecüã̱xgü yema üxüemaxü̃ rü 
Tupanaarü üünexü̃ nadaugügu nax 
nhuxãcü Tupanapataétügu ínaxĩxü̃, rü 
guxü̃ma ga nümagü rü yema 
ínachauã̱xtüü̃gu nacaxã́pü̱xügü rü 
nanangücuchitanü. Rü Tupanaxü̃ 
nicua̱xüxü̃gü rü nüxna moxẽ naxãgü rü 
nhanagürügü: —Nüma ya Tupana rü 
namecüma rü norü ngechaü̃ rü taguma 
inayagu̱x —nhanagürügü. 4 Rü 
yemawena rü nüma ga ãẽ̱xgacü ga 
Charumáu rü guxü̃ma ga yema togü ga 
Iraéuanecüã̱xgü rü Tupanaca̱x nanadai 
rü nayagu ga muxü̃ma ga naxü̃nagü. 
…… 
 
Tupana rü Charumáumaxã 
inaxuneta 
11-12 Rü yexguma Charumáu 
yanguxẽẽgu ga guma Tupanapata rü 
guma ãẽ̱xgacüpata rü guxü̃ma ga yema 
togü ga yemaxü̃gü ga naxüxü̃, rü nüma 
ga Cori ya Tupana rü wüxi ga chütacü 
naxca̱x nango̱x rü nhanagürü nüxü̃: 
—Marü nüxü̃ chaxĩnü i ngẽma curü 
yumüxẽ rü marü nüxü̃ chaxuneta ya daa 
chapata nax yimagu cha̱u̱xca̱x 
penadaixü̃ca̱x rü ípenaguxü̃ca̱x i ngẽma 
naxü̃nagü i choxna pexãmaregüxü̃. 
13-14 Rü ngẽmaca̱x i ngẽxguma 
íchayachaxãchixẽẽgu ya pucü nax 
taguma napuxü̃ca̱x rü munügü 
íchangugüxẽẽgu nax penetügü 
nangṍxü̃ca̱x rüe̱xna pexca̱x da̱xaweane 
íchanguxẽẽgu, notürü ngẽxguma 
chape̱xegu pegü íperüxíragügu i pemax 
nax chorü duü̃xü̃gü pexĩgüxü̃, rü 
peyumüxẽgügu rü cha̱u̱xca̱x pedaugügu, 
rü nüxü̃ perüxoegu i ngẽma chixexü̃ i 
pecümagü, rü chama rü tá pexü̃ chaxĩnü 
i yéa dauxü̃guxü̃ i naanewa 
2 CRÔNICAS 6 
,  
7 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
331 
íchangexmaxü̃wa. Rü tá pexü̃́ nüxü̃ 
icharüngüma i perü chixexü̃gü rü tá 
ichayanaxoxẽxẽ i ngẽma guxchaxü̃ i 
perü naanewa ngẽxmaxü̃. 15 Rü 
nhu̱xmacürüwa rü mea tá pexü̃́ nüxü̃ 
chaxĩnü i perü yumüxẽgü i daa 
chapatawa pexüxü̃. 16 Erü chamatama 
nüxü̃ chaxuneta rü chanaxüünexẽxẽ ya 
daa chapata nax nawa tá guxü̃guma 
changexmaxü̃. Rü guxü̃guma chauãẽwa 
nangexma rü tá nüxna chadau. 17-18 Rü 
nhu̱xmax i cumax, Pa Charumáux, rü 
ngẽxguma tá cunatü ya Dawírüxü̃ mea 
chauga cuxĩnügu, rü nagu cumaxü̃gu i 
ngẽma chorü mugü rü chorü ucu̱xẽgü, 
rü chama rü tá chayanguxẽxẽ ga yema 
uneta ga cunatü ga Dawímaxã nüxü̃ 
chixuxü̃ nax cumax rü cutaagü rü 
guxü̃gutáma Iraéuanecüã̱xgüarü 
ãẽ̱xgacügü tá yixĩgüxü̃. 19-20 Notürü 
ngẽxguma pema rü choxna 
pexĩgachitanügu rü tama peyanguxẽẽgu 
i ngẽma mugü ga pexna chaxãxü̃ rü 
naxchicüna̱xãgüxü̃mare pecua̱xüü̃gügu, 
rü tá nawa pexü̃ íchawoxü̃ i nhaa naane 
i pexna chaxãxü̃. Rü tá nüxna 
chixũgachi ya daa chapata ya 
chaxüünexẽẽchiréne, rü tá wüxi i 
cugüruxü̃ chayaxĩxẽxẽ nape̱xewa i 
ngẽma togü i nachixü̃anegü. 21 Rü daa 
chapata ya mexechichiréne rü 
nachicaxica tá ngẽ́ma nayaxü. Rü 
ngẽxguma i guxü̃ma i duü̃xü̃ i nawa 
üpetüxü̃ i nhaa nachica rü nüxü̃ 
nadaugügu i ngẽma chapatachica rü tá 
namaxã naba̱i̱xãchie rü tá nhanagürügü: 
“¿Tü̱xcüü̃ ya Cori ya Tupana i poraãcü 
nachixexẽẽãxü̃ i nhaa nachixü̃ane rü 
daa napata?” nhanagürügü tá. 22 Rü 
namücügü rü tá nanangãxü̃gü rü 
nhanagürügü tá: “Ngẽmaãcü namaxã 
nangupetü erü nhaa duü̃xü̃gü rü nüxna 
nixĩgachi ya Cori ya norü o̱xigüarü 
Tupana ga Eyítuanewa ínanguxü̃xẽẽcü, 
rü nawe narüxĩ ga yema 
naxchicüna̱xãgümare rü nüxü̃ 
nicua̱xüxü̃gü. Rü yemaca̱x nixĩ ga 
Tupana ga naxca̱x ínanguxẽẽgüãxü̃ ga 
yema taxü̃ ga guxchaxü̃gü”, 
nhanagürügü tá —nhanagürü ga 
Tupana nüxü̃ ga Charumáu. 
…… 
 
Yerucharéü̃wa ãẽ̱xgacü nixĩ ga 
Yedequía 
 
36
  
11 Rü nüma ga Yedequía rü 
nüxü̃́ nayexma ga 21 ga norü 
taunecü ga yexguma noxri ãẽ̱xgacü 
yixĩxgu. Rü 11 ga taunecü nixĩ ga 
ãẽ̱xgacü yixĩxü̃ ga Yerucharéü̃wa. 
12 Notürü wüxi ga ãẽ̱xgacü ga tama 
Tupanaga ĩnücü nixĩ. Yerü tama 
inarüxĩnüchaü̃ nüxü̃́ ga gumá orearü 
uruxü̃ ga Yeremía ga Tupana nawa 
namaxã idexacü. 13 Rü naétü tama 
nayanguxẽxẽ ga norü uneta ga 
Tupanape̱xewa Babiróniaanearü 
ãẽ̱xgacü ga Nabucudonochómaxã nüxü̃ 
yaxuxü̃ nax norü churaragümaxã tá 
nüxü̃ nangü̃xẽẽxü̃. Rü nüma ga 
Yedequía rü poraãcü nügü nataixẽxẽ 
nax tama Tupanaga naxĩnüxü̃ca̱x. 14 Rü 
yexgumarüxü̃ ta ga guxü̃ma ga 
Yudáanecüã̱xarü ãẽ̱xgacügü rü norü 
duü̃xü̃gü rü chacherdótegü rü ta, rü 
poraãcü chixri namaxẽ. Rü to ga 
nachixü̃ane ga tama Tupanaxü̃ 
cua̱xgüxü̃arü tupanachicüna̱xãxü̃ 
nicua̱xüxü̃gü. Rü yemaacü chixexü̃ 
nawa naxügü ga guma Tupanapata ga 
2 CRÔNICAS 7 
,   
36 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
332 
nüma ga Tupana nüxü̃ unetane nax 
napata yixĩxü̃ca̱x ga Yerucharéü̃wa. 
15 Rü nüma ga Cori ga Iraéutanüxü̃güarü 
o̱xigüarü Tupana rü guxü̃guma yéma 
nanamugü ga norü orearü uruü̃gü nax 
yaxucu̱xẽgüaxü̃ca̱x, yerü nüma ga 
Tupana rü nüxü̃́ nangechaü̃tümüxü̃gü 
ga norü duü̃xü̃gü rü nüxü̃ nangechaü̃ ga 
guma napata ga nawa nayexmane. 
16 Notürü nümagü ga yema duü̃xü̃gü rü 
nüxü̃ nacugüeama ga yema Tupanaarü 
orearü uruü̃gü rü tama nüxü̃́ 
inarüxĩnüechaü̃ ga yema namaxã nüxü̃ 
yaxuxü̃. Rü yemaca̱x ga nüma ga 
Tupana rü düxwa namaxã nanu ga 
yema norü duü̃xü̃gü rü taxúema 
Tupanaxü̃ ítayachaxãchixẽxẽ. 
 
Nagu narüchixe ga Tupanapata rü 
ínawoxü̃ ga Yudáanecüã̱xgü 
17 Rü yemaca̱x nüma ga Cori ya 
Tupana rü Caudéutanüxü̃güarü 
ãẽ̱xgacüxü̃ namu nax nadaiaxü̃ca̱x ga 
yema Yudáanecüã̱xgüarü ngextü̱xüxü̃gü 
ga Tupanapatawa puracüexü̃. Rü tama 
nüxü̃́ tangechaü̃tümüxü̃gü ga guxema 
ngextü̱xügüxe, rü paxegü, rü yaxguã̱xgü, 
rü guxema ichixéxe. Rü yemaacü ga 
nüma ga Cori ya Tupana rü guxü̃ma ga 
Yudáanecüã̱xgüxü̃ 
Caudéutanüxü̃güme̱xẽgu nayixẽxẽ nax 
nadaiaxü̃ca̱x. 18 Rü guxü̃ma ga 
Tupanapataarü yemaxü̃gü ga itaxü̃ rü 
ixíraxü̃ rü nayana. Rü norü diẽrugü ga 
guma Tupanapata, rü guma 
ãẽ̱xgacüpataarü diẽrugü rü yema norü 
ngü̃xẽẽruü̃güarü diẽrugü, rü nüma ga 
Caudéutanüxü̃güarü ãẽ̱xgacü rü ĩane ga 
Babiróniaanewa nanana. 19 Rü guma 
Tupanapata rü nayagugü rü yema 
Yerucharéü̃arü poxeguxü̃ rü nagu 
napogüe. Rü guma ãẽ̱xgacüpatagü 
ínanagu rü inayanaxoxẽẽgü ga guxü̃ma 
ga ta̱xacü ga tatanüxü̃ ga guma ĩanewa 
yexmaxü̃. 20 Rü yemawena rü yema 
Yudáanecüã̱xgü ga íyaxügüxü̃ rü 
Babiróniaanewa nanagagü nax 
ãẽ̱xgacüarü rü nanegüarü puracütanüxü̃ 
yixĩgüxü̃ca̱x. Rü yemaacü nixĩgü rü 
nhu̱xmata Pérchiaanearü 
ãẽ̱xgacüme̱xẽwa nayexmagü ga 
Caudéutanüxü̃gü. 21 Rü yemaacü nixĩ ga 
yanguxü̃ ga yema Tupanaarü ore ga 
Yeremíawa nüxü̃ yaxuxü̃ ga nhaxgu: 
“Rü ngẽma naane rü tá inarüngü̃”, 
nhaxgu. Rü aixcuma yemaacü 
nangupetü yerü yema 70 ga taunecü ga 
Caudéutanüxü̃güme̱xẽwa nax 
nayexmaxü̃ rü inarüngü̃ ga yema 
Yudáane yerü nataxuma ga duü̃xü̃gü ga 
nawa puracüexü̃. 
 
Pérchiaanearü ãẽ̱xgacü ga Chíru 
nanaxunagü nax wena naxüãxü̃ ga 
Tupanapata 
22 Rü gumá taunecü ga nagu 
yangucuchicü ga Chíru nax 
Pérchiaanearü ãẽ̱xgacü yixĩxü̃ca̱x, rü 
nüma ga Tupana rü Chíruãẽwa 
nananguxẽxẽ ga ĩnü nax 
naxunagüaxü̃ca̱x ga wüxi ga mu ga 
Yudáanecüã̱xgüétüwa idexaxü̃ nax nüxü̃ 
nangü̃xẽẽgüxü̃ca̱x. Rü nanaxümatü ga 
yema mu rü guxü̃ ga norü naanewa 
nanamu nax yemaacü yanguxü̃ca̱x ga 
Cori ya Tupanaarü ore ga Yeremíawa 
nüxü̃ yaxuxü̃. 23 Rü nüma ga Chíru ga 
Pérchiaanearü ãẽ̱xgacü rü nanaxunagü i 
nhaa ore ga nhaxü̃: “Rü nüma ya Cori 
ya dauxü̃guxü̃ i naanearü Tupana, rü 
2 CRÔNICAS 36 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
333 
cha̱xme̱xwa nanangexmagüxẽxẽ i 
guxü̃ma i ãẽ̱xgacügü i nhama i naanewa 
ngẽxmagüxü̃. Rü choxü̃ namu nax 
Yerucharéü̃gu chanaxüxü̃ca̱x ya napata i 
Yudáanewa. Rü ngẽmaca̱x ya 
ngexerüxǘxe i pemax nax Cori ya 
Tupanaarü duü̃xü̃gü pexĩgüxü̃ ¡rü ẽcü 
pechixü̃aneca̱x pewoegu! ¡Rü nüma ya 
Cori ya perü Tupana pexü̃ rüngü̃xẽxẽ!” 
nhanagürü ga ãẽ̱xgacü ga Chíru.  
2 CRÔNICAS 36 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
334 
 
Ãẽ̱xgacü ga Chíru nanaxunagü nax 
wena naxügüãxü̃ca̱x ga Tupanapata 
 
1
  
1 Rü gumá taunecü ga nagu ãẽ̱xgacü 
yangucuchicü ga Chíru ga 
Pérchiaanecüã̱xarü ãẽ̱xgacü, rü Cori ya 
Tupana nayanguxẽxẽ ga norü ore ga 
noxri Yeremíaa̱xwa nüxü̃ yaxuxü̃. Rü 
yemaca̱x ga nüma ga Tupana rü 
ãẽ̱xgacü ga Chíruãẽwa ínananguxẽxẽ 
nax guxü̃ ga nachixü̃anegü ga nüma 
namaxã inacuáxü̃maxã naxunagüaxü̃ca̱x 
ga nhaa ore ga ümatüxü̃ ga nhaxü̃: 2 “Rü 
chama i Chíru i Pérchiaanecüã̱xarü 
ãẽ̱xgacü rü chanaxunagü i nhaa ore. Rü 
nüma ya dauxü̃cüã̱x ya Cori ya Tupana 
rü marü cha̱xme̱xwa 
nanangexmagüxẽxẽ i guxü̃ma i 
nachixü̃anegü i nhama i naanewa 
ngẽxmagüxü̃. Rü choxü̃ namu nax 
naxca̱x chanaxüxü̃ca̱x ya wüxi ya 
napata nawa ya yima ĩane ya 
Yerucharéü̃ i Yudáanewa ngexmane. 
3 Rü ngẽmaca̱x i guxãma i pema ya 
Yudáanecüã̱xgü ixĩgüxe, rü name nixĩ 
nax Yerucharéü̃ca̱x pewoeguxü̃ nax 
wena penaxügüxü̃ca̱x ya napata ya yimá 
perü Tupana. ¡Rü nüma pexü̃ nangü̃xẽxẽ 
nawa i ngẽma puracü! 4 Rü yíxema 
petanüxü̃gü ya tama woeguchaü̃xe, rü 
name nixĩ i naxchirumaxã, rü 
tümawexü̃maxã, rü õnamaxã nüxü̃ 
tarüngü̃xẽẽ i ngẽma woeguxü̃. Rü naétü 
rü name nixĩ i nüxna tanaxã i tümaarü 
ãmare naxca̱x ya Tupanapata ya 
Yerucharéü̃wa wena tá naxügüne”, 
nhanagürü ga ãẽ̱xgacü ga Chíru. 
 
Yudáanecüã̱xgü rü wena 
Yerucharéü̃ca̱x nawoegu 
5 Rü nüma ya Tupana rü yema 
Yudátanüxü̃arü rü Bẽyamítanüxü̃arü 
ãẽ̱xgacügüãẽwa rü chacherdótegüãẽwa 
nananguxẽxẽ ga wüxi ga ngúchaü̃ nax 
Yerucharéü̃ca̱x nawoeguxü̃ca̱x nax wena 
naxügüãxü̃ca̱x ga Tupanapata. 6 Rü 
yema Yudáanecüã̱xgü ga tama 
Yerucharéü̃ca̱x woeguchaü̃xü̃, rü yema 
woeguxü̃xü̃ narüngü̃xẽẽgü diẽrumaxã, 
rü úirumaxã, rü wocagümaxã rü norü 
yemaxü̃gü ga tatanüxü̃maxã. Rü naétü 
nüxna nanaxãgü ga ãmaregü 
Tupanapataca̱x. 7 Rü nümatama ga 
ãẽ̱xgacü ga Chíru rü nanawoeguxẽxẽ ga 
yema cópugü ga úirunaxca̱x rü guxü̃ma 
ga togüamachigü ga Tupanapataarü 
 
ESDRAS 
 
(Édra) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
335 
yemaxü̃gü ga ãẽ̱xgacü ga 
Nabucudonochó Yerucharéü̃wa naxü̃ rü 
norü tupanapatagu yanuxü̃. 8 Rü nüma 
ga Chíru ga Pérchiaanecüã̱xarü ãẽ̱xgacü 
rü norü diẽruarü daruxü̃ ga 
Mitradáchixü̃ namu nax 
Yudáanecüã̱xarü ãẽ̱xgacü ga 
Chebachárana nanaãxü̃ca̱x ga yema 
Tupanapataarü yemaxü̃gü. 
…… 
11 Rü yema Tupanapataarü yemaxü̃gü 
ga úirunaxca̱x rü diẽrumünaxca̱x rü 
5,400 nixĩ ga norü mu. Rü guxü̃ma ga 
yema yemaxü̃gü rü Chebachára nayana 
ga yexguma Babiróniaanewa 
natáegu̱xgu namaxã ga yema duü̃xü̃gü 
ga Yerucharéü̃ca̱x woeguxü̃. 
…… 
 
Yudáanecüã̱xgü ga 
Babiróniaanewa woeguxü̃ 
 
2
  
64-65 Rü 42,360 nixĩ ga norü mu ga 
yema Yudáanecüã̱xgü ga woeguxü̃. 
Notürü tama yematanügu nixugü ga 
norü puracütanüxü̃gü rü naxü̃taxü̃gü ga 
7,337 ga duü̃xü̃gü ixĩgüxü̃. Rü 
yexgumarüxü̃ ta nayexmagü ga 200 ga 
wiyaetanüxü̃ ga yatüxü̃ rü ngexü̃gü. 
66-67 Rü 736 ga cowarugü nüxü̃́ 
nayexmagü, rü 245 ga múlagü, rü 435 
ga camérugü rü 6,720 ga búrugü. 68 Rü 
yexguma Yerucharéü̃wa nangugügu ga 
yema Yudáanecüã̱xgü, rü nhuxre ga 
norü ãẽ̱xgacügü rü norü ãmaregü 
inaxãgü nax wena Cori ya Tupanapata 
namexẽẽgüxü̃ca̱x. 69 Rü yema wüxichigü 
nüxü̃́ tauxchaxü̃ ga diẽru nixĩ ga 
inaxãgüxü̃ naxca̱x ga guma Tupanapata. 
Rü 488 quíru naguxü̃ ga úiru, rü 2,750 
quíru ga diẽrumü, rü 100 ga 
chacherdótegüchiru ga mámüxü̃ nixĩ ga 
inaxãgüxü̃. 70 Rü yema chacherdótegü rü 
yema Lewítanüxü̃gü rü nhuxre ga yema 
togü ga duü̃xü̃gü rü yexma 
Yerucharéü̃gu naxãchiü̃gü. Notürü yema 
wiyaetanüxü̃gü, rü yema Tupanapataarü 
ĩã̱xarü daruü̃gü, rü yema Tupanapatawa 
puracüexü̃, rü yema togü ga 
Iraéutanüxü̃gü rü wüxichigü norü 
ĩanewa ningugüetanü. 
 
Yerucharéü̃wa rü wena inanaxügü 
nax Tupanaca̱x nangutaque̱xegüxü̃ 
 
3
  
1 Rü yexguma 7 ga tauemacüwa 
nanguxgu nax Babiróniaanewa ne 
naxĩxü̃ rü nüma ga Iraéutanüxü̃gü ga 
norü ĩanewachigü ngugüxü̃ rü 
Yerucharéü̃wa naxĩ nax yéma 
yangutaque̱xegüxü̃ca̱x. 2 Rü yemaca̱x ga 
Yuchué ga Yochadáchi nane rü 
namücügü ga chacherdótegümaxã rü 
Chorobabé ga Charatié nane rü 
natanüxü̃gümaxã wenaxarü nanaxügü 
ga Tupanaarü ãmarearü guchicaxü̃ nax 
yéma ínaguaxü̃ca̱x ga Tupanaarü 
ãmaregü, yema mugü ga Moiché 
ümatüxü̃ nüxü̃ ixuxü̃rüxü̃. 3 Rü yema 
Tupanaarü ãmarearü guchicaxü̃ rü 
nüxíraxü̃xü̃ ga nachicagutama nanaxügü 
rü meama natai. Rü yema nax naxca̱x 
namuü̃exü̃ ga yema duü̃xü̃gü ga yema 
naanewa yexmagüxü̃, rü yemaca̱x 
guxü̃guma ga pa̱xmama rü yáuanecü rü 
Cori ya Tupanaca̱x ínanagugüxü̃ ga norü 
ãmaregü. 4 Rü yema Moiché ümatüxü̃ ga 
mugü nüxü̃ ixuxü̃rüxü̃ rü 
nanaxüchigagüxü̃ ga yema naixatümaxã 
nügü nax yaxüpataxü̃. Rü guxü̃ma ga 
ngunexü̃gu rü ínanaguuxü̃ ga ãmaregü 
aixrügumarüü̃tama yema Moiché 
ESDRAS 1 
– 
3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
336 
ümatüxü̃ ga mugü nüxü̃ ixuxü̃rüxü̃. 5 Rü 
yexgumarüxü̃ ta ínanagu ga ãmaregü ga 
ngü̃xchigaarü ngunexü̃gu íguxü̃, rü 
yema ãmaregü ga yexwaca ixücucü ga 
tauemacügu íguxü̃, rü yema ãmaregü ga 
togü ga petagu Tupanaca̱x íguxü̃. Rü 
yexgumarüxü̃ ta ínanagu ga yema 
ãmaregü ga texé tümaarü ngúchaü̃maxã 
Tupanaca̱x ixãmaregüxü̃. 6 Rü yema nax 
Tupanaca̱x ínaguaxü̃ ga ãmaregü, rü 
inanaxügüe meama 7 ga tauemacüarü 
ügügu naxü̃pa nax inachixẽẽgüaxü̃ ga 
yema naxtapü̱x ga guma Tupanapata. 
7 Rü nhu̱xũchi naxca̱x nadaugü ga 
ĩpataarü üruü̃gü ga nutaarü 
nhaxcuruü̃gü rü corapínagü, rü 
diẽrumaxã nüxü̃́ nanaxütanü. Rü 
Líbanuanewa ga Tíruwa rü Chidáũwa 
naxca̱x nataxegü ga mürapewa ga 
ocayiwagü. Rü yema mürapewa rü 
õnamaxã, rü wíũmaxã, rü oríwaarü 
chíxü̃maxã nanaxütanügü. Rü yema 
mürapewagü rü Líbanuanewa nixĩ ga ne 
nanaãxü̃. Rü márpechinügu nayana 
nhu̱xmata Yópearü türewa nangugü, 
yerü yemaacü nixĩ ga nüxna naxãgaxü̃ 
ga Pérchiaanecüã̱xarü ãẽ̱xgacü ga Chíru. 
 
Inanaxügüe ga wena nax 
naxügüãxü̃ ga Tupanapata 
8 Rü nüma ga Chorobabé ga Charatié 
nane rü Yuchué ga Yochadáchi nane rü 
nüma ga chacherdótegü rü 
Lewítanüxü̃gü rü guxü̃ma ga yema 
Iraéutanüxü̃gü ga wenaxarü 
Yerucharéü̃ca̱x woeguxü̃ rü inanaxügüe 
ga yema puracü nax wena 
namexẽẽgüaxü̃ ga Tupanapata. Rü yema 
puracü rü inaxügü ga yexguma marü 
taxre ga taunecü ínguxgu rü naétü taxre 
ga tauemacü yixĩxgu ga Yerucharéü̃wa 
nax nayexmagüxü̃. Rü yema 
puracümaxã inacua̱xgü ga yema 
Lewítanüxü̃ ga 20 ga taunecüarü yexera 
nüxü̃́ yexmagüxü̃. 9 Rü nüma ga Yuchué 
rü nanegü rü naeneegü rü nügü nade, rü 
wüxitücumü nügümaxã naxü namaxã ga 
Camierí rü nanegü ga Yudátaagü 
ixĩgüxü̃. Rü yexgumarüxü̃ ta 
nügütanüwa nanaxügüxẽxẽ ga Enadáchi 
nanegü rü naeneegü rü natanüxü̃gü ga 
Lewítaagü ixĩgüxü̃. Rü nümagü nixĩ ga 
namaxã inacuáxü̃ ga yema 
Tupanapataarü mexẽẽruü̃gü. 10 Rü 
yexguma yema Tupanapataarü 
mexẽẽruü̃gü nanucuxgu ga nüxíraxü̃cü 
ga nutagü ga natapü̱xparagü nawa 
rütogüne, rü nüma gachacherdótegü rü 
mea nügü nanga̱xãẽãcüma yexma 
nachigü rü nayacue ga norü cornétagü. 
Rü yema Lewítanüxü̃ ga Achátaagü rü 
yéma nanana ga norü paxetaruü̃gü ga 
namaxã Tupanaxü̃ yacua̱xüü̃güxü̃, yema 
ãẽ̱xgacü ga Dawí unagüxü̃rüxü̃. 11 Rü 
nhuxre ga nümagü rü nawiyaegü rü 
Tupanaxü̃ nicua̱xüxü̃gü. Rü yema togü 
rü nanangãxü̃gü rü nhanagürügü: 
—¡Nüxna moxẽ pexã ya Cori ya Tupana 
erü nüma rü tamaxã namecüma rü 
ngẽma norü ngechaü̃ i taxca̱x rü taguma 
nagu̱x! —nhanagürügü. Rü guxü̃ma ga 
duü̃xü̃gü rü nataãxẽgü, rü tagaãcü Cori 
ya Tupanaxü̃ nicua̱xüxü̃gü, yerü marü 
inaxügü ga nax wena namexẽẽxü̃ ga 
Cori ya Tupanapata. 12 Rü muxü̃ma ga 
yema chacherdótegü rü Lewítanüxü̃ rü 
ãẽ̱xgacügü ga iyaxü̃ ga marü nüxü̃ 
daugüxü̃ ga guma nüxíraxü̃ne ga 
Tupanapata, rü yemagü rü tagaãcü 
naxauxe, yerü nüxü̃ nadaugü ga wena 
ESDRAS 3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
337 
nax inaxügüxü̃ ga guma yexwaca̱xü̃ne 
ga Tupanapata. Rü yexgumarüxü̃ ta ga 
togü rü norü taãxẽmaxã tagaãcü aita 
naxügü. 13 Rü yemaacü taxúema nüxü̃ 
tacua̱x rü nataãxẽgü rüe̱xna 
nangechaü̃gü yerü yema auxexü̃ rü 
yema taãxẽgüxü̃ rü wüxigu aita naxüe 
rü yáxü̃guma nüxü̃ naxĩnüe. 
 
Norü uanügü ínayachaxãchigüxẽxẽ 
nax naxügüãxü̃ ga guma 
Tupanapata 
 
4
  
1-2 Rü yexguma yema norü uanügü 
nüxü̃ cua̱xgügu nax wena 
namexẽẽgüaxü̃ ga guma Tupanapata ga 
yema duü̃xü̃gü ga Yudátanüxü̃ rü 
Bẽyamítanüxü̃ ga Babiróniaanewa ne 
ĩxü̃ ga Yerucharéü̃ca̱x woeguxü̃, rü 
nüma ga norü uanügü rü 
Chorobabéxü̃tawa rü Yuchuéxü̃tawa rü 
yema togü ga ãẽ̱xgacügüxü̃tawa 
ínayadaugü. Rü nhanagürügü nüxü̃: 
—¡Tauxü̃́ i toxna penachu̱xuxü̃ nax pexü̃ 
tarüngü̃xẽẽgüxü̃ nawa i nhaa puracü! 
Erü toma rü ta pexrüxü̃ nüxü̃́ tayaxõgü 
ya yimá perü Tupana. Rü naxca̱x 
ítanaguuxü̃ ga torü ãmaregü ga 
yexguma Achíriaanearü ãẽ̱xgacü ga 
Echaradóü̃ nua toxü̃ gagügumama 
—nhanagürügü. 3 Notürü nüma ga 
Chorobabé rü Yuchué rü yema togü ga 
ãẽ̱xgacügü ga iyaxü̃, rü nanangãxü̃gü rü 
nhanagürügü: —Taxucürüwama 
pemaxã wüxigu tanaxü ya daa torü 
Tupanapata. Rü marü toxicatátama 
tanaxü ya napata ya Cori ya torü 
Tupana, yerü yemaacü nixĩ ga tomaxã 
nüxü̃ yaxuxü̃ ya Chíru ya 
Pérchiaanecüã̱xarü ãẽ̱xgacü 
—nhanagürügü. 4 Rü yexguma ga nüma 
ga yema uanügü ga yema naanegu 
ãchiü̃güxü̃ rü inanaxügüe nax chixri 
yema Iraéutanüxü̃güchiga yadexagüxü̃ 
nax íyachaxãchigüxü̃ca̱x ga yema 
puracü. 
…… 
8 Rü yexguma Artayére rü 
Pérchiaanecüã̱xarü ãẽ̱xgacü yixĩxgu, rü 
yema Iraéutanüxü̃güarü uanügüarü 
ãẽ̱xgacü ga Reṹ rü nanamu ga norü 
poperaarü ümatüruxü̃ ga Chĩchái nax 
Artayérexü̃tawa namuaxü̃ ga wüxi ga 
popera ga chixexü̃ tümachiga ga 
guxema Yerucharéü̃cüã̱xgü ga nhaxü̃: 
…… 
12 “Rü cuxü̃ nüxü̃ tacua̱xẽxẽ, Pa 
Ãẽ̱xgacüx, rü ngẽma Yudéugü ya 
Iraéutanüxü̃gü ga Yerucharéü̃ca̱x 
woeguxü̃ ga Babiróniaanewa ne ĩxü̃, rü 
nhu̱xmax rü wena nanamexẽẽgü ya 
yima norü ĩane i ngẽma duü̃xü̃gü i 
taxúega ĩnüexü̃ rü chixexü̃ ügüxü̃. Rü 
marü inanaxügüe nax namexẽẽgüaxü̃ i 
norü ĩanearü poxeguxü̃tapü̱x rü marü 
nananucu ga norü Tupanapataarü 
nutagü ya natapü̱xparagü nawa 
rütogüne”, nhaxü̃. 
…… 
17 Rü yexguma nüma ga ãẽ̱xgacü ga 
Artayére nayaxu̱xgu ga yema popera, rü 
nanangãxü̃ rü nhanagürü: “Pa 
Ãẽ̱xgacüx, Pa Reṹx, rü yimá cumucü ya 
Chĩchái ya poperaarü ümatüruxü̃, rü 
ngẽma cumücügü i ĩane ya Chamáriawa 
ngẽxmagüxü̃, rü guxü̃ma i cumücügü i 
taxtü i Eufrátearü oéstewa ngẽxmagüxü̃, 
rü pexü̃ charümoxẽ. 18 Rü ngẽma perü 
popera i cha̱u̱xca̱x nua pemuxü̃ rü marü 
chauxü̃tawa nangu rü ngẽmaãcü nüxü̃ 
chacua̱x i perü ore i chamaxã nüxü̃ 
ESDRAS 3 
,  
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
338 
pexuxü̃. 19 Rü marü chanamu i chorü 
ngü̃xẽẽruü̃gü nax poperatanügu naxca̱x 
nadaugüxü̃ca̱x i nachiga i ngẽma 
duü̃xü̃gü i Yerucharéü̃cüã̱x. Rü yema 
poperawa rü nüxü̃ nayangaugü nax 
ngẽ́ma nüxü̃ yaxuxü̃ nax aixcuma yixĩxü̃ 
rü ngẽma duü̃xü̃gü rü yema 
nüxíraxü̃güxü̃ ga Pérchiaanecüã̱xarü 
ãẽ̱xgacügüca̱x nügü nanutaque̱xegüxü̃ 
nax nügü namaxã nadaixü̃ca̱x, yerü 
tama yema ãẽ̱xgacügüga naxĩnüechaü̃. 
20 Rü ngẽxgumarüxü̃ ta nüxü̃ itayangau 
rü nũxcümaxü̃chima rü nayexmagü ga 
norü ãẽ̱xgacügü ga iporaxüchixü̃ ga 
namaxã icuáxü̃ ga guxü̃ma ga naanegü i 
taxtü i Eufrátearü oéstewaama 
ngẽxmagüxü̃. Rü yema naanegücüã̱x ga 
naxme̱xwa yexmagüxü̃ rü nüxü̃́ 
nanaxütanügü ga taxü̃ ga diẽru. 21 Rü 
ngẽmaca̱x chanaxwa̱xe nax 
ípeyachaxãchitanüxẽẽxü̃ i ngẽma 
duü̃xü̃gü i norü ĩanearü mexẽẽwa 
puracüexü̃, nhu̱xmatáta wena nüxna 
chaxãga nax ngẽma puracü 
naxügüxü̃ca̱x. 22 Rü tama name nax 
ngẽ́ma nüxü̃ perüdaunümarexü̃ erü taxü̃ 
i guxchaxü̃ tá cha̱u̱xca̱x ínanguxẽẽgü i 
ngẽma duü̃xü̃gü ega tama nüxna 
peda̱xgu”, nhanagürü ga norü 
poperawa. 23 Rü yexguma naxü̃tawa 
nanguxgu ga yema ãẽ̱xgacü ga 
Artayérearü popera, rü Reṹ rü Chĩchái 
ga poperaarü ümatüruxü̃, rü namücügü 
rü nüxü̃ nadaumatügü. Rü 
yexgumatama ga guxü̃ma ga nümagü rü 
Yerucharéü̃wa naxĩ, rü nuãcü 
Yudéugüxü̃ namu nax 
íyachaxãchigüxü̃ca̱x nax napuracüexü̃. 
24 Rü yemaacü nixĩ ga íyachaxãchixü̃ ga 
Tupanapataarü mexẽxẽ ga 
Yerucharéü̃wa. Rü tama nawa 
napuracüe nhu̱xmata Daríu taxre ga 
taunecü inguxẽxẽ nax ãẽ̱xgacü yixĩxü̃ ga 
Pérchiaanewa. 
 
Wena inanaxügüe ga puracü 
Tupanapata nax namexẽẽgüxü̃ 
 
5
  
1 Rü nüma ga Tupanaarü orearü 
uruü̃gü ga Ayéu rü Yacaría ga Ídu 
nane, rü yema Yudéugü (ga 
Iraéutanüxü̃gü) ga Yudáanecüã̱xmaxã, rü 
Yerucharéü̃cüã̱xmaxã nüxü̃ nayarüxugüe 
ga yema ore ga Cori ya Tupana namaxã 
nüxü̃ ixuxü̃. 2 Rü yexguma ga Chorobabé 
ga Charatié nane rü Yuchué ga 
Yochadáchi nane rü wenaxarü 
inanaxügüe ga nax nawa napuracüexü̃ ga 
Tupanapataarü mexẽxẽ ga Yerucharéü̃wa. 
Rü nüma ga Tupanaarü orearü uruü̃gü rü 
ta nüxü̃ narüngü̃xẽẽgü. 3-4 Notürü nüma 
ga Tanái ga taxtü ga Eufrátearü 
oéstewaamaarü ãẽ̱xgacü, rü nüma ga 
Chetáru-Bonái rü namücügü, rü 
Yerucharéü̃wa naxĩ rü Yudéugüna 
nayacagü rü nhanagürügü: —¿Texé pexü̃ 
tamu nax wena penamexẽẽxü̃ ya daa 
Tupanapata rü nax peyamexẽẽgüxü̃ i 
norü poxeguxü̃ ya daa ĩane? 
—nhanagürügü. Rü nhu̱xũchi naxca̱x 
ínaca ga tümaéga ga guxema 
Tupanapataarü mexẽẽwa puracüexe. 
5 Notürü nüma ga Tupana rü nüxna 
nadau ga yema Yudéugü ga yema 
puracümaxã icua̱xgüxü̃. Rü yemaacü 
nataxuma ga texé nüxna nachu̱xuxü̃ nax 
napuracüeamaxü̃ca̱x. Rü yoxni ga yema 
Yudéugüarü uanügü rü 
Pérchiaanecüã̱xarü ãẽ̱xgacü ga Daríuca̱x 
nanaxümatü ga wüxi ga popera nax 
nüma namexẽẽãxü̃ca̱x ga yema guxchaxü̃. 
ESDRAS 4 
,  
5 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
339 
6 Rü yema popera ga Daríuxü̃tawa 
namugüxü̃ ga Tanái, rü Chetáru-Bonái rü 
norü ngü̃xẽẽruü̃gü ga ãẽ̱xgacügü rü 
nhanagürügü: 7 “Pa Ãẽ̱xgacüx, Pa Daríux, 
rü cuxü̃ tarümoxẽgü. 8 Rü cumaxã nüxü̃ 
tixu nax Yudáanewa ítayadauxü̃ ya 
napata ya yimá Yudéugüarü Tupana ya 
guxãétüwa ngẽxmacü. Rü yima rü 
ínanamexẽẽgü nuta ya itaxüchicümaxã. 
Rü ngẽma natapü̱x rü meama 
mürapewamaxã natüchiã. Rü ngẽma 
puracü rü naxca̱x napaxaãẽgü rü 
ngẽmaca̱x paxama inixũ. 9 Rü yema 
Yudéugü ga yema puracümaxã 
icua̱xgüxü̃na taca nax texé tixĩxü̃ ga 
namuxe nax wena namexẽẽgüaxü̃ca̱x ya 
yima Tupanapata, rü mürapewamaxã nax 
napexgüãxü̃ i nachiãwaama. 10 Rü naxca̱x 
ítacagü ta ga naégagü ga yema 
puracümaxã icua̱xgüxü̃ rü tayawügüéga 
nax ngẽmaãcü cumaxã nüxü̃ tixuxü̃ca̱x, 
Pa Ãẽ̱xgacüx. 11 Rü nüma rü toxü̃ 
nangãxü̃gü rü nhanagürügü: ‘Toma rü 
yimá Tupana ya dauxü̃guxü̃ i naanearü 
üruxü̃ rü nhama i naanearü üruü̃arü 
duü̃xü̃gü tixĩgü. Rü ítanamexẽxẽ ya daa 
napata ga nũxcümaxü̃chima ga torü 
o̱xigüarü ãẽ̱xgacü ga Charumáu üxü̃ne’, 
nhanagürügü. 12 Rü nüxü̃ nixugügü ta rü 
nhanagürügü: ‘Rü torü o̱xigü rü Tupana 
ya dauxü̃cüã̱xü̃ nanuxẽẽgü rü yemaca̱x 
nüma ga Tupana rü ãẽ̱xgacü ga 
Nabucudonochóme̱xẽgu nanayixẽxẽ. Rü 
nüma ga Nabucudonochó rü nagu 
napogü ga guma Tupanapata, rü yema 
duü̃xü̃gü rü ínanayauxü̃ rü 
Babiróniaanewa nanagagü’, nhanagürügü. 
13 Rü nüma i Yudéugü rü nüxü̃ nixugüe rü 
gumá nüxíraxü̃cü ga taunecü ga nagu 
Babiróniaanearü ãẽ̱xgacü yixĩcü ga Chíru, 
rü nüma ga gumá ãẽ̱xgacü rü 
nanaxunagü nax guma Tupanapata rü tá 
wena namexẽẽgüaxü̃. 14 Rü yexgumarüxü̃ 
ta nüxü̃ nixugüe rü nüma ga ãẽ̱xgacü ga 
Chíru rü marü nanawoeguxẽxẽ ga yema 
Tupanapataarü yemaxü̃gü ga úirunaxca̱x 
rü diẽrumünaxca̱x ga Nabucudonochó 
Yerucharéü̃wa dexü̃ rü Babiróniaanewa 
yexmane ga norü tupanapatagu yanuxü̃. 
Rü nüxü̃ nixugüe ta rü yema 
Tupanapataarü yemaxü̃gü rü ãẽ̱xgacü ga 
Chíru rü wüxi ga yatü ga Chebacháragu 
ãégaxü̃na nanana. Rü nüma ga 
Chebachára nixĩ ga Chíru nüxü̃ unetaxü̃ 
nax Yudáanecüã̱xarü ãẽ̱xgacü yixĩxü̃ca̱x. 
15 Rü nüma ga ãẽ̱xgacü ga Chíru rü gumá 
Chebacháraxü̃ namu nax yima 
Yerucharéü̃wa ngexmane ya 
Tupanapatawa nanaãxü̃ca̱x ga yema 
yemaxü̃gü. Rü nhu̱xũchi nanamu nax 
wena namexẽẽgüaxü̃ca̱x ga Tupanapata 
ga noxritama ínaxüxü̃wa. 16 Rü 
yemawena ga nüma ga Chebachára rü 
Yerucharéü̃wa naxũ, rü nananucu ga 
guma nutagü ya natapü̱xparagü nawa 
rütogüne ya yima Tupanapata. Rü ga 
duü̃xü̃gü rü yexgumaü̃cüxü rü 
inanaxügüe ga nawa nax napuracuexü̃, 
notürü taxũta ningu. 17 Rü ngẽmaca̱x i 
nhu̱xmax, Pa Ãẽ̱xgacüx, rü cuxna naxca̱x 
taca nax naxca̱x cudauxü̃ i 
Babiróniaanearü poperatanügu nax nüxü̃ 
cucuáxü̃ca̱x ngoxi aixcuma yixĩxü̃ nax 
ãẽ̱xgacü ga Chíru naxunagüxü̃ nax wena 
naxügüãxü̃ca̱x ya yima Tupanapata i 
Yerucharéü̃wa. Rü nhu̱xũchi cuxna 
naxca̱x taca nax tomaxã nüxü̃ quixuxü̃ca̱x 
rü ta̱xacü yixĩxü̃ i nagu curüxĩnüxü̃ i 
cuma i ngẽmachiga”, nhanagürügü ga 
norü poperawa. 
ESDRAS 5 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
340 
 
6
  
1 Rü yexguma ga nüma ga ãẽ̱xgacü 
ga Daríu rü norü duü̃xü̃güxü̃ namu 
ga naxca̱x nax nadaugüxü̃ca̱x ga yema 
mugüpane ga Chíru ümatüxü̃ natanügu 
ga nũxcümaü̃xü̃ ga poperagü ga 
Babiróniaanewa yexmagüxü̃. 2 Rü yema 
popera ga nagu naxümatüxü̃ ga yema 
Chíruarü mugü rü nüxü̃ inayangaugü 
nagu ga guma ãẽ̱xgacüpata ga ĩane ga 
Ebatánawa yexmane ga Médiaanewa. 3 Rü 
yema mu ga yema poperagu ümatüxü̃ rü 
nhanagürü: “Gumá nüxíraxü̃cü ga 
taunecü nagu ãẽ̱xgacü yixĩcü ga Chíru rü 
nhaxü̃ ga mu naxunagü: ‘Rü guma 
Tupanapata ga Yerucharéü̃wa yexmane 
ga Yudéugü norü ãmare ga naxü̃na nawa 
ígugüxü̃ne, rü tanaxwa̱xe i wena 
namexẽxẽ, rü yima naparagü rü mea 
inapugü. Rü ngẽma norü máchane rü 27 i 
métruarü ngãxü̃ tá nixĩ, rü ngẽma norü 
tachiü̃ rü 27 i métruarü ngãxü̃ tá nixĩ. 
4 Rü natapü̱xarü ügü rü 
tamaepü̱xchimüxü̃ ya nutagü ya itacü tá 
nixĩ. Rü yimaétüwa rü ngexwaca̱xü̃xü̃ i 
mürapewa i yaxcüxü̃ tá nixücuchigü. Rü 
chorü diẽruarü daruxü̃ tá nixĩ i 
naxütanüxü̃ i guxü̃ma i ngẽma puracü. 
5 Rü Tupanapataarü yemaxü̃gü i 
úirunaxca̱x rü diẽrumünaxca̱x ga 
Nabucudonochó Tupanapatawa dexü̃, rü 
tanaxwa̱xe i Yerucharéü̃ca̱x 
tanawoeguxẽxẽ rü nagu tayanu ya yima 
Tupanapata ya wena tá üxüne, erü 
woetama ngẽma nixĩ i nachica’ ” 
nhanagürü ga yema Chíruarü poperawa. 
6 Rü yexguma ga nüma ga 
Pérchiaanecüã̱xarü ãẽ̱xgacü ga Daríu rü 
nanaxümatü ga wüxi ga popera naxca̱x 
ga Tanái ga taxtü ga Eufrátearü 
oéstewaamaarü ãẽ̱xgacü, rü 
Chetáru-Bonái rü norü ngü̃xẽẽruü̃gü ga 
ãẽ̱xgacügü ixĩgüxü̃ ga yema naanewa. Rü 
norü poperawa rü nhanagürü: 
“¡Taxũtáma nüxü̃́ penaguxchaxẽxẽ i 
ngẽma Yudéugü nax wena naxügüãxü̃ ya 
yima Tupanapata! Rü ngẽma noxrirüxü̃ i 
nachicagu tátama nanaxügü. 7 ¡Rü 
taxũtáma penachixewe ya yimá 
Yudáanecüã̱xarü ãẽ̱xgacü rü ngẽma togü i 
duü̃xü̃gü i ngẽma puracümaxã icua̱xgüxü̃! 
8 Rü nhu̱xũchi pemaxã nüxü̃ chixu nax 
perü diẽrumaxã nüxü̃ perüngü̃xẽẽgüxü̃ i 
ngẽma Yudéugü i ngẽma puracümaxã 
icua̱xgüxü̃ nax naxügüãxü̃ca̱x ya yima 
Tupanapata. Rü ngẽma diẽru i perü 
naanewachigütama perü duü̃xü̃gütanüwa 
ngĩxü̃ peyaxucümaxã tá nixĩ i paxa 
penaxütanüxü̃ i ngẽma Tupanapataarü 
mexẽxẽ nax ngẽmaãcü tama 
íyachaxãchixü̃ca̱x i ngẽma puracü. 9 Rü 
ngẽma chacherdótegü i Yerucharéü̃wa 
ngẽxmagüxü̃ rü chanaxwa̱xe i nüxna 
penamugü i ngẽma wocaxacügü rü 
carnérugü i nanaxwa̱xegüxü̃ nax naxca̱x 
yagugüãxü̃ ya yimá Tupana ya dauxü̃wa 
ngẽxmacü. ¡Rü naétü nüxna penaxã i 
trígute̱xe, rü wíũ, rü yucüra, rü oríwaarü 
chíxü̃ i wüxichigü i ngunexü̃gügu rü 
tagutáma nixüye! 10 Rü ngẽmaãcü tá nüxü̃́ 
natauxcha nax yimá dauxü̃gucü ya 
Tupanaca̱x yagugüãxü̃ i ta̱xacü i namaxã 
nataãxẽxü̃ rü nhu̱xũchi cha̱u̱xca̱x rü 
chauxacügüca̱x nayumüxẽgüxü̃ca̱x. 11 Rü 
ngẽxguma chi texé tama naga ĩnügu i 
nhaa chorü mu, rü name nixĩ i wüxi ya 
tümapataarü omüta tayaxu rü yimamaxã 
tüxü̃ tapai nax ngẽxma tayuxü̃ca̱x ya 
yixema tama naga ĩnüxe. Rü yima 
tümapata rü ngẽxma narüxo rü 
naachina̱xãgüxica ngẽ́ma nayaxü. 12 Rü 
ESDRAS 6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
341 
yimá Tupana ya nügüca̱x nüxü̃ unetacü 
ya yima ĩane ya Yerucharéü̃ rü tá 
nanachixexẽxẽ i ngexü̃rüüxü̃mare i 
nachixü̃ane rüe̱xna norü ãẽ̱xgacü i tama 
yanguxẽẽxü̃ i nhaa chorü mu, rü 
nachixexẽẽxü̃ ya yima Tupanapata. Rü 
chama i Daríu nixĩ i chanaxunagüxü̃ i 
nhaa mu. Rü ngẽmaca̱x chanaxwa̱xe i 
aixcuma naga naxĩnüe”, nhanagürü ga 
norü poperawa. 
 
Ningu ga Tupanapata 
13 Rü nüma ga Tanái ga taxtü ga 
Eufrátearü oéstewaamaarü ãẽ̱xgacü rü 
Chetáru-Bonái rü norü ngü̃xẽẽruü̃gü rü 
paxama naga naxĩnüe ga yema mu ga 
ãẽ̱xgacü ga Daríu unagüxü̃. 14 Rü 
yemaacü ga nüma ga yema Yudéugü ga 
yema puracümaxã icua̱xgüxü̃ rü 
nayadaxẽẽgü ga nax napuracüexü̃. Rü 
Tupanaarü orearü uruü̃gü ga Ayéu rü 
Yacaría ga Ídu nane rü Tupanaarü 
oremaxã poraãcü nanataãxẽxẽxẽ. Rü 
yemaacü ga guma Tupanapataarü 
mexẽxẽ rü ningu yema Tupana nüxü̃ 
ixuxü̃rüxü̃ rü yema Chíru rü Daríu rü 
Artayére ga Pérchiaanecüã̱xarü 
ãẽ̱xgacügü unagügüxü̃rüxü̃. 15 Rü 
yexguma 6 ga taunecü ãẽ̱xgacü yixĩgu ga 
Daríu ga Pérchiaanearü naanewa, rü 
yexguma nixĩ ga nax yanguxü̃ ga guma 
Tupanapata, meama adáarü tauemacüarü 
tamaepü̱xarü ngunexü̃gu (18 feweréru). 
…… 
 
Édra rü namücügümaxã 
Yerucharéü̃wa nangugü 
 
7
  
1 Rü yexguma Artayére rü 
Pérchiaanecüã̱xarü ãẽ̱xgacü yixĩgu, 
rü nayexma ga wüxi ga chacherdóte ga 
Yudéu ga Édragu ãégacü. Rü nüma rü 
nũxcümaü̃cü ga Aróũtaxa nixĩ. 
…… 
6 Rü nüma ga Édra rü wüxi ga 
ngu̱xẽẽtaeruxü̃ nixĩ, rü meama nüxü̃ 
nacua̱x ga Tupanaarü mugü ga Moiché 
ümatüxü̃. Rü wüxi ga ngunexü̃gu rü 
ãẽ̱xgacü ga Artayérena naca nax 
Yerucharéü̃ca̱x namueguaxü̃ca̱x. Rü 
nüma ga ãẽ̱xgacü rü naga naxĩnü, yerü 
Tupana rü poraãcü Édraxü̃ narüngü̃xẽẽ. 
Rü yemaacü ga Édra rü Babiróniaanewa 
inaxũãchi rü Yerucharéü̃ca̱x natáegu. 
7-9 Rü yexguma marü 7 ga taunecü 
ãẽ̱xgacü yixĩgu ga Artayére rü natáegu ga 
Édra. Rü namaxã nawoegu ga 
wüxitücumü ga Iraéutanüxü̃gü. Rü 
yematanüwa nayexmagü ga 
chacherdótegü rü Lewítanüxü̃gü, rü 
wiyaetanüxü̃gü, rü Tupanapataarü ĩã̱xarü 
daruü̃gü, rü Tupanapatawaarü 
ngü̃xẽẽruü̃gü. Rü yemamaxã inaxũãchi 
ga Édra meama nüxíraxü̃cü ga 
tauemacüarü ügügu. Rü Yerucharéü̃wa 
nangugü meama guma norü 5 ga 
tauemacüarü ügügu yerü Tupana rü 
poraãcü nüxü̃ narüngü̃xẽẽ. 10 Rü nüma ga 
Édra rü aixcuma nagu narüxĩnü nax 
Tupanaarü mugüwa nangúxü̃ rü nagu 
nax namaxü̱̃xü̃ rü yema togü ga 
Iraéutanüxü̃güxü̃ nax nangúexẽẽxü̃ca̱x ga 
yema Tupanaarü mugü. 11-12 Rü nüma ga 
Édra rü wüxi ga ngu̱xẽẽtaeruxü̃ ga 
meama guxü̃ma ga Tupanaarü mugüxü̃ 
cuácü nixĩ. Rü yexguma Babiróniaanewa 
inaxũãchichaxü̱̃xgu ga Édra, rü nüma ga 
ãẽ̱xgacü rü Édrana nanaxã ga wüxi ga 
popera ga nhaxü̃: “Chama i ãẽ̱xgacü i 
Artayére rü cuxü̃ charümoxẽ Pa 
Chacherdóte, Pa Édrax. Rü cuma rü wüxi 
ESDRAS 6 
,  
7 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
342 
i ngu̱xẽẽtaeruxü̃ i meama Tupana ya 
dauxü̃gucüarü mugüxü̃ cuáxe quixĩ. 13 Rü 
marü chanaxunagü i wüxi i mu nax 
ngẽmaãcü guxü̃ma i Iraéutanüxü̃gü i 
cha̱xme̱xwa ngẽxmagüxü̃ rü 
naxwa̱xegüxü̃ nax cumaxã 
Yerucharéü̃ca̱x nawoeguxü̃, rü marü 
name nax cuwe naxĩxü̃. Rü 
ngẽxgumarüxü̃ ta i ngẽma Lewítanüxü̃gü 
rü chacherdótegü rü marü name nax 
nawoeguxü̃. 14 Erü chama i ãẽ̱xgacü, rü 
ngẽma 7 i chorü ngü̃xẽẽruü̃gümaxã rü 
ngẽ́ma cuxü̃ tamu nax mea 
cuyangugüxü̃ca̱x nax nhuxãcü 
ínamaxẽxü̃ i ngẽma cutanüxü̃gü i 
Yudáanewa, rü ĩane ya Yerucharéü̃wa, rü 
ngoxi nagu ínamaxẽ i ngẽma curü 
Tupanaarü mugü i cuxü̃́ ngẽxmaxü̃. 15 Rü 
ngẽxgumarüxü̃ ta cuxna taxãga nax 
cuyanaxü̃ca̱x i ngẽma diẽrumü rü úiru i 
chama i ãẽ̱xgacü rü chorü 
ngü̃xẽẽruü̃gümaxã torü ngúchaü̃maxã 
cuxna taxãmaregüxü̃ naxca̱x ya perü 
Tupana ya Yerucharéü̃gu ãpatacü. 16 Rü 
ngẽxgumarüxü̃ ta rü name nixĩ i 
cutanüxü̃gü i duü̃xü̃gü rü chacherdótegü 
i Babiróniaanewa ngẽxmagüxü̃tanüwa 
cunade i ngẽma diẽrumü, rü úiru, rü 
ãmaregü i norü ngúchaü̃maxã inaxãgüxü̃ 
naxca̱x ya yima Tupanapata ya 
Yerucharéü̃wa ngexmane. 17 Rü ngẽma 
diẽrumaxã rü tá naxca̱x cutaxe i 
wocaxacügü, rü carnérugü rü 
carnéruxacügü wüxigu namaxã i 
ãmaregü i trígu rü wíũ. Rü ngẽma 
ãmaregü tá nixĩ i Tupanapataarü 
ãmarearü guchicaxü̃wa ícuyaguxü̃ i 
ngẽxguma Yerucharéü̃wa pengugügu. 
18 Rü ngẽma diẽru rü úiru íyaxüxü̃maxã 
rü cuma rü cumücügü rü tá naxca̱x 
petaxe i ngẽma pema nagu perüxĩnüegu 
rü Tupanaarü ngúchaü̃ ixĩxü̃. 19 Notürü 
ngẽma curü Tupanapataarü ngẽmaxü̃gü i 
pexna taxãxü̃ rü cunaxwa̱xe nax 
cumatama yima Tupanapatagu cuyanuxü̃ 
i Yerucharéü̃wa. 20 Rü ngẽxguma 
iyataxu̱xgu i diẽru naxca̱x ya yima 
Tupanapata rüe̱xna ta̱xacü i to i puracü i 
Tupanaca̱x pexüxchaü̃xü̃, rü marü name i 
chorü diẽruarü daruxü̃xü̃tawa naxca̱x 
ícuca. 21 Rü pemax, Pa Ãẽ̱xgacügüx i 
Taxtü i Eufrátearü Oéstewaama 
Ngẽxmagüxe i Diẽrumaxã Icua̱xgüxex, rü 
chama i Pérchiaanecüã̱xarü ãẽ̱xgacü i 
Artayére rü pexca̱x chayamupane i nhaa 
mugü: ‘¡Rü nüxna penaxã i guxü̃ma i 
ta̱xacü i pexü̃tawa naxca̱x ínaca̱xaxü̃ ya 
yimá chacherdóte ya ngu̱xẽẽtaeruxü̃ ya 
Édra i meama Tupana ya dauxü̃cüã̱xarü 
mugüxü̃ cuácü! 22 Rü name nixĩ i nüxna 
penaxã nhu̱xmata 3,600 quíru naguxü̃ i 
diẽrumü rü 22,000 lítru naguxü̃ i trígu, 
rü 2,200 lítru nagucü ya wíũ, rü 2,200 
lítru naguxü̃ i chíxü̃. Rü yimá yucüra ya 
nüma naxca̱x ínaca̱xacü ¡rü nüxna 
penaxã! 23 Rü ngẽxgumarüxü̃ ta i 
ngexü̃rüüxü̃mare i ngẽmaxü̃gü i Tupana 
ya dauxü̃cüã̱x naxwa̱xexü̃ i napataca̱x, rü 
name nixĩ i nüxna penaxã nax tama 
cha̱u̱xca̱x rü chauneca̱x poxcu 
ínanguxẽẽxü̃.’ 24 Rü ngẽxgumarüxü̃ ta 
chanaxunagü i nhaa mu: ‘Rü ngẽma 
chacherdótegü, rü Lewítanüxü̃gü, rü 
wiyaetanüxü̃gü, rü ĩã̱xarü daruü̃gü rü 
guxü̃ma i ngẽma togü i Tupanapatawa 
puracüexü̃, rü tama chanaxwa̱xe nax 
ãẽ̱xgacüaxü̃́ nax naxütanügüaxü̃.’ 25 Rü 
cumax, Pa Édrax, rü name nixĩ i nagu 
quixũ i ngẽma cua̱x i Tupana cuxna ãxü̃. 
Rü ngẽmaãcü ngẽma naanegü i taxtü i 
ESDRAS 7 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
343 
Eufrátearü oéstewaama ngẽxmagüxü̃ i 
duü̃xü̃güca̱x tá nüxü̃ cuxuneta i 
ãẽ̱xgacügü i duü̃xü̃güarü guxchaxü̃arü 
mexẽẽruxü̃ ixĩgüxü̃, rü ãẽ̱xgacügü i mea 
ngẽma duü̃xü̃gümaxã icuáxü̃. Rü 
ngẽxguma nangemagu i duü̃xü̃gü i tama 
curü Tupanaarü mugüxü̃ cua̱xgüxü̃, rü 
name nixĩ i cuma cunangúexẽxẽ. 26 Rü 
ngexerüxǘxemare ya tama naga ĩnüxe i 
ngẽma curü Tupanaarü mugü rü chorü 
mugü ¡rü noxtacüma tüxü̃ pima̱x rüe̱xna 
tüxü̃ ípeta̱xüchi i perü naanewa, rüe̱xna 
tüxna penapuxü̃ i tümaarü ngẽmaxü̃gü, 
rüe̱xna tüxü̃ pepoxcu!” nhanagürü ga 
ãẽ̱xgacü ga Artayére norü poperawa. 
 
Édraarü yumüxẽ 
27 Rü yexguma ga Édra rü nayumüxẽ rü 
nhanagürü: “Pa Torü O̱xigüarü Tupanax, 
rü cuma rü cumecümaxü̃chi. Rü ngẽmaca̱x 
ãẽ̱xgacüãẽwa ícunanguxẽxẽ nax yima 
cupata ya Yerucharéü̃wa ngexmane wena 
namexẽẽgüaxü̃ca̱x i curü duü̃xü̃gü. 28 Rü 
moxẽ cuxna chaxã, Pa Tupanax, erü cuxü̃́ 
changechaü̃tümüxü̃ nape̱xewa ya ãẽ̱xgacü, 
rü ngẽma 7 i namücügü, rü guxü̃ma i norü 
ngü̃xẽẽruü̃gü. Rü chapora erü cumax, Pa 
Tupanax, chauxü̃tawa cungexma rü 
ngẽmaca̱x choxü̃́ natauxcha nax nüxü̃́ 
chanangúchaü̃xẽẽxü̃ i nhuxre i 
chautanüxü̃gü i Iraéutanüxü̃güarü 
ãẽ̱xgacügü nax chawe Yerucharéü̃ca̱x 
nawoeguxü̃”, nhanagürü ga norü 
yumüxẽwa. 
…… 
 
Tupanapatawaarü puracütanüxü̃gü 
 
8
  
15 Rü chama ya Édra rü natü ga 
Áwacutügu chanangutaque̱xexẽxẽ 
ga yema duü̃xü̃gü ga chamaxã 
Yerucharéü̃ca̱x woeguchaü̃xü̃. Rü yexma 
tapegü ga tamaepü̱x ga ngunexü̃. Rü 
yéma yoxni tayawügüéga ga duü̃xü̃gü 
rü chacherdótegü ga yéma ngugüxü̃. Rü 
yemaacü nüxü̃ tacua̱x rü nataxuma ga 
Lewítanüxü̃ ga nüechamatama yéma 
ĩxü̃. 16 Rü yemaca̱x Eriechéca̱x, rü 
Ariéca̱x, rü Chemaíaca̱x, rü Enatáü̃ca̱x, 
rü Yaríca̱x, rü to i Enatáü̃ca̱x, rü 
Natáũca̱x, rü Yacaríaca̱x, rü 
Mechuráũca̱x changema, yerü nümagü 
nixĩ ga Lewítanüxü̃arü ãẽ̱xgacügü 
yixĩxü̃. Rü yexgumarüxü̃ ta naxca̱x 
changema ga Yoiaríbi rü Enatáü̃ ga 
ngu̱xẽẽtaeruü̃gü ixĩgüxü̃. 17 Rü 
Cachipíaarü ĩanewa chanamugü ga 
yema duü̃xü̃gü nax Lewítanüxü̃arü 
ãẽ̱xgacü ga Ídumaxã rü namücügü ga 
ngü̃xẽẽruü̃gü ga yema ĩanearü 
Tupanapatawa puracüexü̃maxã 
yanadexagüxü̃ca̱x, rü namaxã nüxü̃ 
yaxugüxü̃ca̱x nax toxü̃tawa 
namugüaxü̃ca̱x i Lewítanüxü̃gü nax 
yima Tupanapata ya Yerucharéü̃wa 
ngexmanewa toxü̃ nangü̃xẽẽgüxü̃ca̱x. 
18 Rü Tupana rü tomaxã namecüma, rü 
yemaca̱x toxü̃tawa nanamu ga Cherebía 
ga meama poperaxü̃ cuácü ga 
Lewítanüxü̃ ga Marítaxa ixĩcü. Rü nüma 
ga Cherebía rü toxü̃tawa nangu wüxigu 
namaxã ga nanegü rü naeneegü ga 
meama 18 ga duü̃xü̃gü ixĩgüxü̃. 19 Rü 
yexgumarüxü̃ ta Tupana yéma 
nanamugü ga Achabía namaxã ga 
namücü ga Yechaía ga Merári nane 
ixĩcü. Rü namaxã ínangugü ga nanegü 
rü naeneegü ga meama 20 ga duü̃xü̃gü 
ixĩgüxü̃. 20 Rü naétüwa rü ínangugü ga 
220 ga Tupanapatawaarü ngü̃xẽẽruü̃gü. 
Rü nũxcüma rü ãẽ̱xgacü ga Dawí nixĩ ga 
ESDRAS 7 
,  
8 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
344 
yemaacü inanucü naxca̱x ga 
Tupanapataarü puracü. Rü guxü̃ma ga 
yema 220 ga ngü̃xẽẽruü̃gü rü nayawügü 
ga naégagü. 21 Rü yemawena rü 
chanaxunagü nax aureãcü 
tayumüxẽgüxü̃ natü ga Áwacutüwa nax 
Tupanamaxã nüxü̃ tixugüxü̃ca̱x ga torü 
chixexü̃gü, rü Tupanana naxca̱x 
taca̱xaxü̃ca̱x nax mea toxü̃ 
naxüpetüxü̃ca̱x i namawa, rü toxna rü 
toxocügüna nadauxü̃ca̱x wüxigu 
namaxã i guxü̃ma i torü ngẽmaxü̃gü i 
namaxã itaxĩxü̃. 22 Yerü chorü ãne nixĩ 
ga ãẽ̱xgacüxü̃tawa naxca̱x íchaca̱xaxü̃ 
ga churaragü ga cowarugu ĩxü̃ nax torü 
uanügüna toxü̃ ínapoxü̃xü̃ca̱x i namawa, 
yerü yexguma taxũta itaxĩãchigu rü 
marü ãẽ̱xgacümaxã nüxü̃ tixugü nax 
Tupana tüxü̃ rüngü̃xẽẽxü̃ ya yíxema 
naxca̱x daugüxe, notürü tüxü̃ napoxcu 
ya guxãma ya tama naga ĩnüexe. 23 Rü 
ngẽmaca̱x aureãcüma tayumüxẽgü rü 
Tupanana tacagüe nax toxna 
nadauxü̃ca̱x. Rü nüma rü aixcuma toxü̃ 
nangãxü̃ga. 
…… 
31 Rü natü ga Áwacutüwa itaxĩãchi 
meama nüxíraxü̃cü ga tauemacüarü 12 
arü ngunexü̃gu nax Yerucharéü̃wa 
taxĩxü̃. Rü Tupana rü namawa toxna 
nadau rü toxü̃ ínapoxü̃ nüxna ga torü 
uanügü rü ngĩ́ta̱a̱xgüxü̃. 32 Rü yexguma 
Yerucharéü̃wa tangugügu, rü tamaepü̱x 
ga ngunexü̃ tarüngü̃gü. 
…… 
35 Rü yemawena rü wüxichigü ga 
toma rü naxü̃na ítagu naxca̱x ga gumá 
torü Tupana. Rü guxü̃ma ga 
Iraéutanüxü̃güégagu rü ítanagu ga 12 
ga wocaxacügü rü 96 ga carnérugü rü 
77 ga carnéruxacügü. Rü torü 
chixexü̃güarü ütanüruxü̃ rü ítanagu ga 
12 ga bóyigü. 36 Rü toma rü yema 
nachixü̃anegü ga taxtü ga Eufrátearü 
oéstewaamaarü ãẽ̱xgacügüna tanaxã ga 
yema popera ga Pérchiaanecüã̱xarü 
ãẽ̱xgacü toxna ãxü̃. Rü nümagü rü paxa 
toxü̃ narüngü̃xẽẽ nax wena tanaxüxü̃ca̱x 
ga guma Tupanapata. 
 
Édra rü Tupanamaxã nüxü̃ nixu ga 
Iraéutanüxü̃güarü chixexü̃ 
 
9
  
1 Rü yemawena ga yema 
Iraéutanüxü̃güarü ãẽ̱xgacügü ga 
marü nüxíra Yerucharéü̃wa ngugüxü̃ rü 
cha̱u̱xca̱x naxĩ rü chamaxã nüxü̃ 
nayarüxugüe rü nhanagürügü: 
“Muxü̃ma i ngẽma tatanüxü̃gü i 
Iraéutanüxü̃gü ga nüxíra tomaxã 
woeguxü̃, rü woo chacherdótegü rü 
Lewítanüxü̃gü rü tama nügüxü̃́ nüxü̃ 
naxo̱xo̱xgü i nacümagü i chixexü̃gü i 
nagu naxĩxü̃ i ngẽma togü i duü̃xü̃gü i 
nua tórü naanegu yaxãchiü̃güxü̃. Notürü 
ngẽma tatanüxü̃gü rü woo poraãcü 
Tupanape̱xewa nachixe nax ngẽma 
togücümagu nax naxĩxü̃, notürü nagu 
naxĩama i nacümagü i ngẽma 
Canaã́tanüxü̃gü rü Etéutanüxü̃gü, rü 
Ferechéutanüxü̃gü, rü 
Yebuchéutanüxü̃gü, rü Amóũtanüxü̃gü, 
rü Moábitanüxü̃gü, rü Eyítuanecüã̱xgü, 
rü Amuréutanüxü̃gü. 2 Yerü nüma i 
tatanüxü̃gü rü nanegü rü marü 
nixãxma̱xgü namaxã i ngẽma togü i 
duü̃xü̃güxacügü i nua tórü naanegu 
yaxãchiü̃güxü̃ i tama Tupanaaxü̃́ 
yaxõgüxü̃. Rü yemaacü ga Tupanaarü 
duü̃xü̃gü rü yema tama yaxõgüxü̃ ga 
duü̃xü̃gümaxã nügü narüxücutanü. Rü 
ESDRAS 8 
,  
9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
345 
tatanüxü̃gü i ãẽ̱xgacügü nixĩ ga nüxíra 
inaxügüxü̃ nax nagu naxĩxü̃ ga yema 
chixexü̃”, nhanagürügü choxü̃. 3 Rü 
yexguma yema orexü̃ chaxĩnügu rü 
chorü ngechaü̃maxã chaugü 
charügáutechiru rü chaugü chapuxü̃yáe 
rü chaugü chapuxü̃chinágu, yerü 
poraãcü chauãẽwa nangu̱x ga yema. 
4 Rü guxü̃ma ga yema Iraéutanüxü̃gü ga 
norü Tupanaarü poxcuca̱x muü̃exü̃ 
nagagu ga natanüxü̃güarü chixexü̃gü rü 
chauxü̃tawa nayarütogü. Rü chama rü 
chorü ngechaü̃maxã yematama 
chauchicawa charüto nhu̱xmata nawa 
nangu ga yema yáuanecüarü ora ga 
nagu Tupanaca̱x yagugüãxü̃ ga 
ãmaregü. 5 Rü yexguma yema orawa 
nanguxgu rü marü choxü̃ 
nangupetüxüra ga nax changechaü̃xü̃. 
Rü charügáuchiruãcüma ichanaxügü 
nax chayumüxẽxü̃. Rü Cori ya 
Tupanamaxã chidexa. 6 Rü nhachagürü 
nüxü̃: “Pa Chorü Tupanax, Pa Chorü 
Tupanax, rü poraãcü chaxãnexü̃chi i 
cupe̱xewa. Rü tama nüxü̃ chacua̱x nax 
ta̱xacü chaxüxü̃ rü nhuxãcü cumaxã 
chidexaxü̃. Erü ngẽma torü chixexü̃ rü 
marü nangupetüxüchiama rü ngẽma 
torü pecádugü rü marü nhama i naane 
namaxã nanapá. 7 Rü nũxcümacürüwa 
ga torü o̱xigü rü chixexü̃gu namaxẽ rü 
nhamaxü̃cüxü i toma rü ta nagu 
ítamaxẽ. Rü ngẽma torü chixexü̃gagu rü 
toma rü torü ãẽ̱xgacügü rü torü 
chacherdótegü rü naxme̱xgu tayi i 
ngẽma to i nachixü̃anecüã̱xgüarü 
ãẽ̱xgacügü i tama cuxü̃́ yaxõgüxü̃. Rü 
nümagü rü toxü̃ ínayauxü̃ rü toxca̱x 
nangĩ̱xgü rü duü̃xü̃güpe̱xewa toxü̃ 
nacugüe. Rü ngẽmatama nixĩ i nhu̱xmax 
toxü̃ ngupetüxü̃. 8 Notürü i nhu̱xmax, Pa 
Corix, Pa Torü Tupanax, rü ngẽma nax 
tomaxã cumecümaxü̃gagu rü toxü̃́ 
cunatauxchaxẽxẽ nax nhuxre i toma rü 
wena nhaa naane i cuma 
cuxüünexẽẽxü̃ca̱x tawoeguxü̃ nax nagu 
taxãchiü̃güxü̃ca̱x. Rü cuma rü wüxi i 
ngexwaca̱xü̃xü̃ i ĩnü toxna cuxã, rü 
ngẽmaãcü paxaãchi toxü̃ cutaãxẽxẽxẽ 
naétüwa i torü guxchaxü̃gü. 9 Rü woo to 
ga ãẽ̱xgacüme̱xẽwa nax tangexmagüxü̃ 
notürü i cumax rü tama toxü̃ ícuwogü. 
Rü ngẽma Pérchiaanecüã̱xarü 
ãẽ̱xgacügüãẽwa ícunanguxẽxẽ nax 
tomaxã namecümagüxü̃ca̱x. Rü toxna 
cudau nax nhu̱xmax rü ta tamaxẽxü̃ca̱x, 
rü ngẽmaãcü tawoeguxü̃ca̱x, rü wena 
noxrixü̃xü̃ ga nachicagutama 
tanaxüxü̃ca̱x ya yima cupata. Rü cumax, 
Pa Tupanax, rü toxna cudau i guxü̃ma i 
nhaa naane i Yudáanewa rü daa ĩane ya 
Yerucharéü̃wa. 10 Notürü i nhu̱xmax, Pa 
Tupanax ¿rü ta̱xacüxü̃ tá cumaxã tixuxü̃ 
nawena i guxü̃ma i ngẽma chixexü̃ i 
taxüxü̃. Erü aixcuma nixĩ nax tama naga 
taxĩnüexü̃ i curü mugü”, nhachagürü ga 
chorü yumüxẽwa. 
…… 
 
Yudéugü rü ínanawoxü̃ ga yema 
ngexü̃gü ga to ga 
nachixü̃anecüã̱xgü ixĩgüxü̃ 
 
10
  
1 Rü yexguma nhaxtüanegu 
chayangücuchigu norü 
to̱xma̱xtawa ga guma Tupanapata, rü 
yéma chaxauxãcüma chayumüxẽ, rü 
Tupanamaxã nüxü̃ chixu ga torü 
chixexü̃gü. Rü yexgumayane yéma 
nangugü ga muxü̃ma ga yatügü rü 
ngexü̃gü rü buxü̃gü rü chauxü̃tagu 
ESDRAS 9 
,  
10 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
346 
nangutaque̱xe rü wüxigu chamaxã 
naxauxe. 2 Rü yexguma nüma ga 
Checanía ga Yerié nane ga Eráũtanüxü̃ 
ixĩcü rü nhanagürü choxü̃: “Rü aixcuma 
nixĩ i Tupanape̱xewa chixexü̃ ixügüxü̃. 
Erü ngexü̃gü i to i nachixü̃anecüã̱x 
ixĩgüxü̃ i tama Tupanaaxü̃́ 
yaxõgüxü̃maxã tixãxma̱xgü i yixema i 
Iraéutanüxü̃gü. Notürü nangexmaama 
nax nhuxãcü Tupanape̱xewa namexẽẽxü̃ 
i ngẽma torü chixexü̃. 3 Rü ngẽmaca̱x 
tórü Tupanape̱xewa tá nüxü̃ tixu nax 
tüxna tixĩgachixü̃ca̱x ya yíxema 
toxma̱xgü ya tama Tupanaaxü̃́ yaxõgüxe 
rü yíxema toxocügü ya tümawa toxü̃́ 
ngẽxmagüxe. Rü ngẽmaãcü ngẽma 
cuma rü ngẽma togü i duü̃xü̃gü i 
aixcuma Tupanaga ĩnüexü̃ tomaxã nüxü̃ 
ixuxü̃rüxü̃ tá naga taxĩnüe ya tórü Cori 
ya Tupanaarü mugü. 4 ¡Rü inachi rü 
naxü i ngẽma Tupana cuxü̃ muxü̃ nax 
cunaxüxü̃! Rü toma rü tá cuga taxĩnüe. 
¡Ẽcü tomaxã nüxü̃ ixu nax nhuxãcü tá 
tanamexẽxẽ i ngẽma chixexü̃ i taxüxü̃!” 
nhanagürü. 
…… 
10 Rü yexguma ga chama ga 
chacherdóte ya Édra rü ichachi rü 
nhachagürü: “Pema rü poraãcü chixexü̃ 
pexü erü namaxã pexãxma̱xgü i ngẽma 
ngexü̃gü i to i nachixü̃anecüã̱x ixĩgüxü̃. 
Rü ngẽmaãcü penayexeraxẽxẽ i tórü 
chixexü̃gü i Tupanape̱xewa. 11 Rü 
nhu̱xmax rü penaxwa̱xe i tórü o̱xigüarü 
Tupanape̱xewa penaxü i ngẽma nüma 
nanaxwa̱xexü̃ rü nüxü̃ pexu nax 
aixcumama chixexü̃ pexügüxü̃. Rü 
ngẽmaca̱x pemaxã nüxü̃ chixu ¡rü 
nüxna pexĩgachi i ngẽma duü̃xü̃gü i 
tama yaxõgüxü̃ rü ngẽma ngexü̃gü i to i 
nachixü̃anecüã̱xgü ixĩgüxü̃!” 
nhachagürü. 12 Rü yexguma yemaxü̃ 
naxĩnüegu ga guxü̃ma ga yema duü̃xü̃gü 
rü tagaãcü nanangãxü̃gagü rü 
nhanagürügü: “Ngemáacü tá tanaxü i 
ngẽma toxü̃ cumuxü̃”, nhanagürügü. 
…… 
44 Rü guxü̃ma ga yema Iraéutanüxü̃gü 
ga to ga nachixü̃anecüã̱x ga 
ngexü̃gümaxã ixãxma̱xgüxü̃ rü 
tümanatügüca̱x tüxü̃ nawoeguxẽxẽ 
wüxigu tümamaxã ga tümaxacügü.  
ESDRAS 10 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
347 
 
Neemía rü natanüxü̃güca̱x 
nayumüxẽ 
 
1
  
1 Rü nhaa nixĩ i chauchiga i chama i 
Neemía ya Acaría nane nax chixĩxü̃. 
Rü yexguma 20 ga taunecü ãẽ̱xgacü 
yixĩxgu ga Artayére rü meama 
Quiréuarü tauemacügu (desẽbru), rü 
chama ga Neemía rü ĩane ga Chuchã́wa 
chayexma. 2 Rü chauxü̃tawa nangu ga 
chauenexẽ ga Ananí namaxã ga nhuxre 
ga yatügü ga Yudáanewa ne ĩxü̃. Rü 
yexguma chayoxnie ga nüxna nax 
chaca̱xaxü̃ nachiga nax nhuxãcü 
ínangupetüxü̃ ga Yerucharéü̃wa, rü 
nhachagürü: “¿Nhuxãcü nüxü̃ 
ínangupetüxü̃ i ngẽ́ma? ¿Rü yema 
Yudéutanüxü̃gü ga Yudáanegu rüchoxü̃, 
rü mea nüxü̃ nangupetüxü̃ rü ẽ̱xna 
tama?” nhachagürü. 3 Rü nümagü rü 
choxü̃ nangãxü̃gü rü nhanagürügü: 
“Ngẽ́ma rü tama aixcuma mea inixũ. Rü 
ngẽma duü̃xü̃gü i Yudáanegu rüchoxü̃ 
rü poraãcü ngúxü̃ ningegü rü chixexü̃ 
nüxü̃ naxüpetü. Rü ngẽma natapü̱x ya 
yima tórü ĩane ya Yerucharéü̃ rü 
nanaxa̱ixrügumaraxü̃tama ga nagu nax 
napogüexü̃, rü yema natapü̱xarü ĩã̱xgü 
ga ínaguxü̃ rü tautama nimexẽẽgü”, 
nhanagürügü. 4 Rü yexguma yemaxü̃ 
chaxĩnügu rü poraãcü choxü̃́ nangu̱x rü 
chaxaxu. Rü nhuxre ga ngunexü̃ rü 
chaxaure rü Cori ya Tupanamaxã 
chidexa. 5 Rü nhachagürü nüxü̃: “Pa Cori 
Pa Tupana ya Daxũcüã̱x, cuma rü 
Tupana ya guxãétüwa ngẽxmacü quixĩ, 
rü cuxãũcüma. Rü taguma naxüchicüxü 
i ngẽma nüxü̃ quixuxü̃, erü cuma rü 
namaxã quixaixcuma i ngẽma duü̃xü̃gü i 
cuxü̃ ngechaü̃güxü̃ rü yanguxẽẽgüxü̃ i 
curü mugü. 6 Rü ngẽmaca̱x i nhu̱xmax rü 
cuxü̃ chaca̱a̱xü̃ nax choxü̃́ nüxü̃ 
cuxĩnüxü̃ i nhaa chorü yumüxẽ i 
chütacü rü ngunecü cumaxã nüxü̃ 
chixuxü̃ naxca̱x i ngẽma curü duü̃xü̃gü i 
Iraéutanüxü̃gü. Rü nüxü̃ chacua̱x nax 
cupe̱xewa chixexü̃ taxüxü̃ i toma i 
Iraéutanüxü̃gü, rü woo i chama rü 
chautanüxü̃gü rü cupe̱xewa chixexü̃ 
taxügü. 7 Rü cupe̱xewa poraãcü chixexü̃ 
taxügü, erü tama tayanguxẽxẽ i ngẽma 
curü mugü rü curü ucu̱xẽgü ga curü duü̃ 
ga Moichéwa tomaxã nüxü̃ quixuxü̃. 
8-9 ¡Rü nüxna nacua̱xãchi i curü ore i 
Moichémaxã nüxü̃ quixuxü̃! Erü cuma 
rü nüxü̃ quixu rü ngẽxguma toma 
 
NEEMIAS 
 
(Neemía) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
348 
chixexü̃ cupe̱xewa taxü̱xgu rü tá togü i 
nachixü̃anegügu toxü̃ cuwoonemare, 
notürü ngẽxguma chi wena cuxca̱x 
tawoegu̱xgu rü aixcuma nagu tamaxẽgu 
i curü mugü, rü woo nhama i naane 
íyacuáxü̃gu tawoonegu, rü cuma rü chi 
tochixü̃aneca̱x toxü̃ cuyagagü, rü ngẽma 
nachica i üünexü̃ i cumatama nüxü̃ 
cuxunetaxü̃ nax nawa cungexmaxü̃wa 
wenaxarü toxü̃ cugagüxü̃ca̱x. 10 Toma rü 
curü duü̃xü̃gü i curü puracütanüxü̃ 
tixĩgü, yerü cuma rü curü poramaxã 
torü uanügüme̱xẽwa toxü̃ ícunguxü̃xẽxẽ. 
11 Pa Corix, cuxü̃ chachixewe nax choxü̃́ 
nüxü̃ cuxĩnüxü̃ca̱x i nhaa chorü yumüxẽ 
i cumaxã nüxü̃ chixuxü̃ i chamax nax 
curü duü̃xü̃ chixĩxü̃. Erü ngẽma chorü 
ngúchaü̃ i nagu charüxĩnüxü̃ nixĩ nax 
cuxü̃ chicua̱xüüxü̃. Rü ngẽxgumarüxü̃ ta 
cuxna naxca̱x chaca nax choxü̃ 
curüngü̃xẽẽxü̃ nax chamaxã 
namecümaxü̃ca̱x ya ãẽ̱xgacü”, 
nhachagürü. 
 
Artayére rü Neemíaxü̃ ninge̱x nax 
Yerucharéü̃wa naxũxü̃ca̱x 
 
2
  
1 Rü yexguma ga chama rü ãẽ̱xgacü 
ga Artayérearü cópuarü 
üãcuxü̃ruxü̃ chixĩ. Rü wüxi ga ngunexü̃ 
ga Nisã́ũarü tauemacügu (abríu) ga 
yexguma Artayére marü 20 ga taunecü 
ãẽ̱xgacü yixĩxgu, rü naxpáxü̃ wíũmaxã 
chaxüãcuyane rü nüma ga ãẽ̱xgacü rü 
choxü̃ nadawenü ga nax 
changechaü̃chametüxü̃. Rü yemaca̱x 
choxna naca rü nhanagürü: 2 “Cuxü̃ 
chadau nax cungechaü̃chametüxü̃. 
¿Ta̱xacü cuxü̃ nangupetü? Tama cuwa 
nango̱x nax quida̱xawexü̃. ¿Rü 
ngẽmaca̱x ta̱xacü cuxü̃́ nangexma? 
¿Ẽ̱xna wüxi i guxchaxü̃?”, nhanagürü 
choxü̃. Rü yexguma ga chama rü 
poraãcü chamuü̃. 3 Rü ãẽ̱xgacüxü̃ 
changãxü̃ga rü nhachagürü: “Pa 
Ãẽ̱xgacüx ¡Guxü̃guma namaxü̃! 
¿Nhuxãcü chi i tama changechaü̃xü̃? 
Erü yima ĩane ya chaunatügü nagu 
ta̱xgüne rü nachicaxicatama nixĩ, rü 
natapü̱xarü ĩã̱xgü rü ínanagu”, 
nhachagürü. 4 Rü nüma ga ãẽ̱xgacü rü 
choxna naca rü nhanagürü: “¿Ta̱xacüwa 
i cuxü̃ charüngü̃xẽẽxü̃?” nhanagürü. Rü 
yexguma ga chama rü Tupaname̱xẽgu 
chaugü chaxǘ. 5 Rü ãẽ̱xgacüxü̃ 
changãxü̃ga rü nhachagürü: “Ngẽxguma 
chi cuxca̱x namexgu, Pa Ãẽ̱xgacüx, rü 
choxü̃ curüngü̃xẽẽchaü̃xgux, rü cuxna 
chaca, Pa Ãẽ̱xgacüx, nax Yudáanewa 
choxü̃ cumuxü̃ nawa ya yima ĩane ya 
chaunatügü nagu ta̱xgüne, nax 
ngẽmaãcü wena chanamexẽẽxü̃ca̱x”, 
nhachagürü. 6 Rü ngĩma ga ãẽ̱xgacüma̱x 
rü nacüwawa irüto. Rü nüma ga 
ãẽ̱xgacü rü choxna naca rü nhanagürü: 
“¿Nhuxre i ngunexü̃ tá icuyarütaxuxü̃ 
nax ngẽ́ma cuxũxü̃? ¿Rü nhuxgu tá 
cutáeguxü̃?” nhanagürü. Rü chama rü 
namaxã nüxü̃ chixu ga ngunexü̃ ga nagu 
tá chatáeguxü̃. Rü yexguma ga nüma rü 
yéma choxü̃ namu. 7 Rü yema to ga 
naxca̱x íchaca̱xaxü̃ nixĩ ga choxna 
naxããxü̃ ga wüxi ga popera naxca̱x ga 
yema ãẽ̱xgacügü ga taxtü ga Eufrátearü 
tocutüwa yexmagüxü̃ nax yemaacü norü 
naanewa mea choxü̃ namupetügüxü̃ca̱x 
nhu̱xmata Yudáanewa changu. 8 Rü to 
ga popera ga naxca̱x íchaca̱xaxü̃, rü 
Acháca̱x nixĩ. Rü nüma nixĩ ga 
ãẽ̱xgacüarü naixnecüarü daruxü̃ yixĩxü̃. 
Rü yema poperawa rü ãẽ̱xgacü nüxna 
NEEMIAS 1 
,  
2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
349 
naxãga nax mürapewa choxna 
tanaxãxü̃ca̱x nax ngẽmamaxã 
chanamexẽẽxü̃ca̱x i norü ĩã̱xgü ya yima 
Tupanapataarü dauxü̃taechica rü ngẽma 
ĩanearü poxeguxü̃arü ĩã̱xgü, rü yima 
ĩpata ya nawa tá changexmane. Rü 
nüma ga ãẽ̱xgacü rü choxna nanaxã ga 
guxü̃ma ga yema naxca̱x íchaca̱xaxü̃, 
yerü Cori ya Tupana rü poraãcü choxü̃ 
narüngü̃xẽẽ. 9 Rü yexguma taxtü ga 
Eufrátearü tocutüwa yexmagüxü̃ ga 
ãẽ̱xgacügüxü̃tawa changuxgu, rü nüxna 
chanana ga yema poperagü ga ãẽ̱xgacü 
ga Artayére yéma mugüxü̃. Rü choxü̃ 
ínixümücügü ga nhuxre ga 
churaragüarü ãẽ̱xgacügü namaxã ga 
norü churaragü ga cowarutagu ĩxü̃. 
10 Notürü yexguma Chaü̃bára ga 
Oróũtanüxü̃güarü ãẽ̱xgacü, rü Tobía ga 
Amóũtanüxü̃güarü ãẽ̱xgacü nüxü̃ 
cua̱xgügu nax íchanguxü̃, rü poraãcü 
nanue yerü nüxü̃ nacua̱xgü nax 
chautanüxü̃gü ga Iraéutanüxü̃güarü 
ngü̃xẽẽwa nax chaxũxü̃. 
 
Wena nanamexẽxẽ ga 
Yerucharéü̃tapü̱x 
11-12 Rü düxwa Yerucharéü̃arü ĩanewa 
changu. Rü yexguma tamaepü̱x ga 
ngunexü̃ yéma chayexmagu, rü chütacü 
rü ícharüda. Rü choxü̃ nixümücügü ga 
nhuxre ga yatü nax ítayadaugüxü̃ca̱x ga 
guma ĩanearü poxeguxü̃. Notürü 
taxúemaama nüxü̃ chixu ga yema 
Tupana chauãẽwa nguxẽẽxü̃ nax 
ta̱xacüca̱x Yerucharéü̃wa chaxũxü̃. Rü 
chaxicatama búruétügu chixũ. 13 Rü 
yematama chütaxü̃gu rü Ngategu 
ãégaxü̃ ga ĩã̱xwa íchayaxũxũ rü 
Dragóũarü Puchuwaama chaxũ 
nhu̱xmata Guxchirearü ĩã̱xwa changu. 
Rü meama chanangugü ga yema 
natapü̱x ga guma Yerucharéü̃arü 
poxeguxü̃ ga nagu napogüexü̃ rü norü 
ĩã̱xgü ga ínaguxü̃. 14 Rü nhu̱xũchi 
ichixũchigü nhu̱xmata Dexá i 
Chuchuxü̃gu ãégaxü̃ ga ĩã̱xwa changu 
ga ãẽ̱xgacüarü puchu íyexmaxü̃wa. 
Notürü ga chorü búru rü taxuacüma 
naétüwa naxüpetü ga yema natapü̱xarü 
puexü̃. 15 Rü yexguma rü tautama 
ningune. Rü yema ngatexü̃wa dauxü̃ 
chaxĩ rü yéma chayangugü ga yema 
natapü̱x. Rü yemaacü nüxü̃ íchayaxüegu 
ga guma ĩanetapü̱x, rü wenaxarü 
Ngategu ãégaxü̃ ga ĩã̱xwa chixücu. 16 Rü 
gumá ĩanearü ãẽ̱xgacügü rü tama nüxü̃ 
nacua̱x ga ngextá nax chaxũxü̃ rü 
ta̱xacüca̱x yéma chaxũxü̃. Yerü taxũta 
yema chacherdótegümaxã, rü ĩanearü 
ãẽ̱xgacügümaxã, rü puracütanüxü̃maxã, 
rü yema togü ga Yudéugümaxã nüxü̃ 
chixu nax ta̱xacüca̱x Yerucharéü̃wa 
changuxü̃. 17 Rü yemaca̱x 
chanangutaque̱xexẽxẽ ga yema duü̃xü̃gü 
rü nhachagürü nüxü̃: “Pema meama 
nüxü̃ pecua̱x nax wüxi i guxchaxü̃wa 
ingexmagüxü̃, rü daa ĩane ya 
Yerucharéü̃ rü nachixe, rü natapü̱xarü 
ĩã̱xgü rü ínagu. ¡Rü ngĩxã wüxigu 
tanamexẽxẽ ya daa ĩanearü poxeguxü̃ 
nax ngẽmaãcü marü tama wüxi i 
cugüruxü̃ ixĩgüxü̃ca̱x!” nhachagürü. 
18 Rü yexguma namaxã nüxü̃ chixuxgu 
nax nhuxãcü Tupana poraãcü choxü̃ 
rüngü̃xẽẽxü̃ rü yema ore ga ãẽ̱xgacü ga 
Artayére chamaxã nüxü̃ ixuxü̃, rü nüma 
ga duü̃xü̃gü rü choxü̃ nangãxü̃gagü rü 
nhanagürügü: “¡Ngĩxã itanaxügü nax 
namexẽẽxü̃ ya daa ĩanearü poxeguxü̃!” 
NEEMIAS 2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
350 
nhanagürügü. Rü inanaxügüe ga nax 
napuracüexü̃. 19 Notürü yexguma 
Chaü̃bára ga Oróũtanüxü̃güarü ãẽ̱xgacü, 
rü Tobía ga Amóũtanüxü̃güarü ãẽ̱xgacü, 
rü Yechéü̃ ga Árabe ixĩxü̃ nüxü̃ 
cuáchigagu ga yema puracü rü toxü̃ 
nacugüe rü togu nidauxcüraxü̃gü. Rü 
toxna naca rü nhanagürügü toxü̃: 
“¿Ta̱xacü ípexüe? ¿Ẽ̱xna nagu perüxĩnüe 
nax tama ãẽ̱xgacüga pexĩnüexü̃?” 
nhanagürügü. 20 Notürü ga chama rü 
chanangãxü̃ga rü nhacharügü: “Nüma 
ya dauxü̃cüã̱x ya Tupana rü tá toxü̃ 
narüngü̃xẽẽ. Toma i norü duü̃xü̃gü rü 
itanaxügü nax tanamexẽẽxü̃ ya daa 
ĩanearü poxeguxü̃. Notürü i pemax rü 
nataxuma i ta̱xacü i pexna üxü̃ nawa i 
nhaa puracü”, nhachagürü nüxü̃. 
…… 
 
Norü uanügü nüxü̃ nacugüe ga 
Yudéugü 
 
4
  
1 Rü yexguma nüma ga Chaü̃bára 
nüxü̃ ĩnüchigagu ga nax 
namexẽẽgüaxü̃ ga guma ĩanearü 
poxeguxü̃, rü nanu rü norü numaxã 
toxü̃ nacugü. 2 Rü nhanagürü nape̱xewa 
ga namücügü ga Chamáriacüã̱x ga 
churaragüarü ãẽ̱xgacügü: “¿Ta̱xacügu 
narüxĩnüe i ngẽma Yudéugü i taiyamaxã 
yuechaü̃xü̃? ¿Rü nüma nagu naxĩnüegu 
rü chi wena nüxü̃ tanaxüxẽxẽ nax 
naxü̃na norü Tupanaca̱x nadaixü̃ rü 
ínaguxü̃? ¿Ẽ̱xna nagu naxĩnüegu rü 
wüxi i ngunexü̃gu tátama nüxü̃́ nagu̱x i 
ngẽma puracü i naxügüxü̃? ¿Ẽ̱xna 
ngẽma naxtapü̱x i ngẽxma ãũxchitaxü̃ i 
marü ixaexü̃wa tátama nadeaxü̃ ya 
ngexwaca̱xü̃cü ya nutagü?” nhanagürü. 
3 Rü naxü̃tawa nayexma ga Tobía ga 
Amóũtanüxü̃. Rü nüma rü nhanagürü 
ta: “¡Dücax i ngẽma naxtapü̱x i 
naxügüxü̃! Rü wüxi i cugüruxü̃ nixĩ. Erü 
woo wüxi i ngowa dauxü̃ nawa ĩ̱xgu rü 
tá nayawa̱xtapü̱xẽxẽ”, nhanagürü. 
 
Neemíaarü yumüxẽ 
4 Rü yexguma ga chamax, rü 
chayumüxẽ rü Tupanamaxã chidexa rü 
nhachagürü: “Pa Torü Tupanax ¡nüxü̃ 
naxĩnü nax nhuxãcü toxü̃ nacugüexü̃! 
¡Ẽcü naxca̱xtama natáeguxẽxẽ i ngẽma 
namaxã toxü̃ nacugüexü̃, nax ngẽmaãcü 
norü uanüme̱xẽgu nayi̱xixü̃ca̱x rü to i 
nachixü̃anewa nagagüaxü̃ca̱x!” 
nhachagürü. 
…… 
 
Norü uanügü nanaxãxũnegü 
6 Rü nawa tapuracüeama ga yema 
ĩanetapü̱x ga marü ngãxü̃gu ixũxü̃ ga 
nax naxüxü̃. Rü nüma ga duü̃xü̃gü rü 
norü ngúchaü̃maxã napuracüe. 7 Notürü 
yexguma torü uanügü ga Chaü̃bára rü 
Tobía rü yema Árabegü, rü 
Amóũtanüxü̃gü, rü Adóũtanüxü̃gü nüxü̃ 
ĩnüegu nax mea iyaxũxü̃ ga yema 
puracü ga Yerucharéü̃arü 
poxeguxü̃tapü̱xwa rü yema 
ãxmaxétügüxü̃ rü marü nax 
nanhaxtagüãxü̃, rü nümagü ga yema 
uanügü rü poraãcü nanue. 8 Rü guxü̃ma 
ga nüma rü wüxigu nügümaxã nagu 
narüxĩnüe nax Yerucharéü̃ca̱x 
inaxĩãchixü̃ nax nagu napogüexü̃ca̱x ga 
naxtapü̱x. 9 Rü yexguma ga toma rü 
tayumüxẽgü, rü Tupanana taca nax toxü̃ 
nangü̃xẽẽxü̃ca̱x. Rü nhu̱xũchi 
dauxü̃taeruxü̃ itamugü nax chütacü rü 
ngunecü nadauxü̃taegüxü̃ca̱x nax 
NEEMIAS 2 
,   
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
351 
yemaacü togü ítapoxü̃xü̃ca̱x. 10 Rü 
nümaxü̃ ga yema Yudáanecüã̱xgü ga 
yema puracümaxã icua̱xgüxü̃ rü 
nidexagü rü nhanagürügü: “Rü ngẽma 
puracütanüxü̃ i nuta ínanugügüxü̃ rü 
marü nipae erü namuxũchima ya nuta 
ya ãũxchitacü, rü ngẽmaãcü tagutáma 
tüxü̃́ name i ngẽma naxtapü̱x”, 
nhanagürügü. 11 Rü yema torü uanügü 
rü nagu narüxĩnüe nax taxũchima nüxü̃ 
tacua̱xgüxü̃ rü nüxü̃ tadauxü̃ ga 
yexguma chi bexma totanügu 
nachocu̱xgux nax toxü̃ nadaixü̃ca̱x, rü 
yemaacü nax íyachaxãchigüxẽẽãxü̃ca̱x 
ga yema puracü. 12 Notürü yema 
totanüxü̃gü ga torü uanügüarü 
ngaicamagu pegüxü̃ rü mue̱xpü̱xcüna 
tomaxã nüxü̃ nayarüxugüe, rü yema 
torü uanügü rü guxü̃cüwawa toxca̱x nax 
íyaxüãchichaü̃xü̃. 13 Rü yemaca̱x ga 
chama rü chanamu ga duü̃xü̃gü nax 
nügütanüxü̃güchigüãcü nügü 
iyanuxü̃ca̱x ga yema naxtapü̱xpechitagu 
ga ínanuxchanexü̃wa rü 
ínaxãxmaxetüchigüxü̃wa, rü taramaxã, 
rü wocaemaxã, rü würamaxã ixã̱xnexü̃ 
nax yemamaxã nügü ínapoxü̃güxü̃ca̱x. 
14 Rü yexguma nüxü̃ chicua̱xãchigu ga 
nax namuü̃exü̃ ga duü̃xü̃gü, rü nüxna 
chaxu ga guxü̃ma ga ãẽ̱xgacügü rü 
duü̃xü̃gü nax chamaxã 
nangutaque̱xegüxü̃ca̱x, rü nhachagürü 
nüxü̃: “¡Tauxü̃́ i pemuü̃exü̃! ¡Rü nüxna 
pecua̱xãchie rü nüma ya Tupana rü 
poraxüchicü rü üünecü nax yixĩxü̃! Rü 
ngẽmaca̱x name nixĩ nax ípemexü̃ nax 
perü uanümaxã pegü pedaixü̃ rü 
ípenapoxü̃xü̃ i pemücügü, rü 
petanüxü̃gü rü pepatacüã̱xgü”, 
nhachagürü nüxü̃. 15 Rü yexguma torü 
uanügü nüxü̃ cuáxchigagügu ga toma rü 
marü nüxü̃ nax tacuáxü̃ ga yema nagu 
naxĩnüexü̃, rü Tupana rü marü toxü̃ 
ínapoxü̃xü̃, rü yemaca̱x ga nümagü rü 
toxna nixĩgachitanü. Rü toma rü naxca̱x 
tawoegu ga nawa nax tapuracüexü̃ ga 
yema ĩanearü poxeguxü̃tapü̱x. 
16-17 Notürü yexgumaü̃cüxü rü 
ngãxü̃tücumü ga duü̃xü̃gü napuracüe rü 
yema totücumü rü nadauxü̃taegü ga 
meama ixã̱xnexü̃ wocaemaxã rü 
würamaxã. Rü nananga̱xcu ga norü 
poxü̃ruü̃gü ga escúdugü, rü nacu̱xcu ga 
naremüarü poxü̃ruxü̃. Rü yema norü 
ãẽ̱xgacügü ga Yudáanecüã̱xgü rü 
natanügu naxãgü rü ínamemare nax 
nüxna nadaugüxü̃ ga yema duü̃xü̃gü ga 
ĩanetapü̱xwa puracüexü̃. Rü yema togü 
ga puracütanüxü̃gü ga nutaarü 
nugüruü̃gü rü napuracüeama, notürü 
ãxneãcüma nananugüama ga nutagü. 
18 Rü guxü̃ma ga yema puracütanüxü̃gü 
rü nügücüwawa nanatuxẽxẽ ga norü 
tara. Rü yema cornétaarü cueruxü̃ rü 
chauxü̃tawatama nayexma nax yemaacü 
nüxü̃́ natauxchaxü̃ca̱x nax paxama 
yacaxü̃ãxü̃ca̱x ga uanügü. 
…… 
 
Neemíaxü̃ nima̱xgüchaü̃ 
 
6
  
1 Rü yema torü uanügü ga 
Chaü̃bára rü Tobía rü yema Árabe 
ga Yechéü̃ rü yema togü ga torü uanügü 
rü nüxü̃ nacuáchigagü nax wena 
chanamexẽẽxü̃ ga yema ĩanearü 
poxeguxü̃tapü̱x. Rü taxuxü̃ma ga ngextá 
íyangoxnaxü̃wa rü nüxü̃ chaxüpetü ga 
nax chachauxtaxü̃. Rü norü 
ĩã̱xgüxicatama nixĩ ga choxü̃́ taxuxü̃ nax 
chanucuxü̃. 2 Rü yemaca̱x ga yema 
NEEMIAS 4 
,   
6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
352 
chorü uanügü ga Chaü̃bára rü Yechéü̃ 
rü chauxü̃tawa namugagü nax chamaxã 
nangutaque̱xegüxü̃ca̱x nawa ga wüxi ga 
ĩane ga Ónuarü ngatexü̃wa yexmane. 
Notürü yema nagu naxĩnüexü̃ nixĩ nax 
yemaacü choxü̃ yama̱xgüchaü̃xü̃. 3 Rü 
yexguma ga chamax rü yéma 
chanamugü ga duü̃xü̃gü nax namaxã 
nüxü̃ yanaxugüxü̃ca̱x nax chama rü 
taxucürüwa yéma chaxũxü̃ yerü 
nataxüchi ga chorü puracü, rü 
changechica yerü chi yéma chaxũxgu rü 
yema puracü ga íchaxüxü̃ rü chi 
ínayachaxãchi. 4 Rü ãgümücüe̱xpü̱xcüna 
nixĩ ga cha̱u̱xca̱x yéma namugagüxü̃, 
notürü ga chama rü noxriãcütama 
chanangãxü̃. 5 Rü yexguma ga nüma ga 
Chaü̃bára rü norü 5 e̱xpü̱xcüna wüxi ga 
norü duü̃xü̃maxã cha̱u̱xca̱x yéma 
namuga, rü yematama ore ga noxri 
cha̱u̱xca̱x yéma namaxã namugaxü̃tama 
nixĩ ga nagu naxümatüxü̃ ga yema 
popera ga yéma chauxü̃tawa nangexü̃. 
6 Rü yema popera rü nhaxü̃ nagu 
naxümatü: “Nua rü duü̃xü̃gütanüwa rü 
Yechéü̃xü̃tawa nüxü̃ taxĩnüe nax cuma 
rü ngẽma Yudéugümaxã nagu 
perüxĩnüexü̃ nax tama ãẽ̱xgacüga 
pexĩnüexü̃, rü ngẽmaca̱x yixĩxü̃ nax 
ípenamexẽẽxü̃ i ngẽma naxtapü̱x ya 
yima ĩane. Rü ngẽxgumarüxü̃ ta nüxü̃ 
chaxĩnüchiga nax cuma tá yixĩxü̃ i 
ãẽ̱xgacü quixĩxü̃. 7 Rü cumax rü marü 
nüxü̃ cuxuneta i orearü uruü̃gü nax 
ngẽma naxunagügüxü̃ca̱x nax cumax 
nax ãẽ̱xgacü quixĩxü̃ i Yerucharéü̃wa, rü 
nüxü̃ yaxugüxü̃ca̱x nax marü nayimaxü̃ 
ya ãẽ̱xgacü i Yudáanewa. Rü ngẽma ore 
rü ngürüãchi tá nüxü̃ naxĩnü ya ãẽ̱xgacü 
ya Artayére, rü ngẽmaca̱x name i nua 
cuxũ rü ngĩxã yigümaxã tidexagü”, 
nhanagürü ga yema popera. 8 Rü 
yexguma ga chamax rü chanangãxü̃ rü 
nhachagürü: “Tama aixcuma nixĩ ga 
yema nüxü̃ cuxĩnüchigaxü̃ yerü yema rü 
cumatama nagu curüxĩnümarexü̃ nixĩ”, 
nhachagürü. 9 Rü yemaacü toxü̃ 
naxaxũnegü, yerü toxü̃ namuü̃exẽẽchaü̃ 
nax nüxü̃ tarüchauexü̃ca̱x nax 
tapuracüexü̃. Notürü ga chama rü 
yexeraãcü chanaxüama ga yema 
puracü. 
…… 
15 Rü meama Elúarü tauemacüarü 25 
ga ngunexü̃gu (setẽ́bru 25) nixĩ ga 
nagúxü̃ ga guma ĩanearü 
poxeguxü̃tapü̱x. Rü yema puracü rü 
meama 52 ga ngunexü̃ nagu tinge. 16 Rü 
torü uanügü rü guxü̃ma ga yema togü 
ga nachixü̃anecüã̱x ga torü ngaicamána 
yexmagüxü̃ rü nüxü̃ nacuáchigagü ga 
marü nax yanguxü̃ ga guma ĩanearü 
poxeguxü̃tapü̱x. Rü yemaca̱x ga nümagü 
rü poraãcü namuü̃e rü nixãneãchitanü 
yerü nüxü̃ nicua̱xãchitanü ga yema 
puracü ga taxüxü̃ rü Tupanaarü 
ngü̃xẽẽmaxã nax yanguxü̃. 
…… 
 
Duü̃xü̃gü rü norü ĩaneca̱x nawoegu 
 
7
  
1 Rü yexguma marü nagu̱xgu ga 
Yerucharéü̃arü poxeguxü̃tapü̱x rü 
nanucuxgu ga norü ĩã̱xgü, rü nüxü̃ 
naxunetagü ga ĩã̱xarü daruü̃gü rü 
wiyaetanüxü̃gü rü Lewítanüxü̃gü ga 
chacherdótegüarü ngü̃xẽẽruü̃gü ixĩgüxü̃. 
…… 
73 Notürü yema chacherdótegü rü 
Lewítanüxü̃gü rü ĩã̱xarü daruü̃gü rü 
wiyaetanüxü̃gü rü yema Tupanapatawa 
NEEMIAS 6 
,  
7 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
353 
puracüexü̃ ga paxaãchi irüngü̃exü̃ rü 
wüxichigü norü ĩanegüwa nixĩchigü 
wüxigu namaxã ga yema togü ga 
duü̃xü̃gü. 
…… 
 
Tupanaarü mugü rü guxü̃ ga 
duü̃xü̃güpe̱xewa nüxü̃ 
nadaumatügü 
 
8
  
1 Rü guma norü 7 ga tauemacügu 
(setẽ́bru) rü guxü̃ma ga yema 
duü̃xü̃gü ga marü norü ĩanewa 
iyexmachigüxü̃ rü wena Yerucharéü̃ca̱x 
nawoegu nax nüxü̃ naxĩnüexü̃ca̱x ga 
Tupanaarü ore. Rü yema ĩanearü 
ngutaque̱xechica ga Ĩã̱x ga Dexágu 
ãégaxü̃arü to̱xma̱xtawa yexmaxü̃gu 
nangutaque̱xegü. Rü nhu̱xũchi ga nüma 
ga duü̃xü̃gü rü chacherdóte ga Édraxü̃ 
nhanagürügü: “¡Ẽcü nua nange i ngẽma 
Cori ya Tupanaarü mugüpane ga 
Moiché ümatüxü̃ naxca̱x ga tórü o̱xigü 
ga Iraéutanüxü̃gü!” nhanagürügü. 2 Rü 
nüma ga chacherdóte ga Édra rü yéma 
nanange ga yema Tupanaarü mugüpane 
nape̱xewa ga yema duü̃xü̃gü ga yexma 
ngutaque̱xegüxü̃ ga yatüxü̃ rü ngexü̃ rü 
ngextü̱xücügü rü pacügü. 3 Rü exü̃wa 
inanaxügü rü nhu̱xmata tocuchiwa 
nangu nax duü̃xü̃güca̱x nüxü̃ 
nadaumatüxü̃ ga Tupanaarü mugü nawa 
ga yema ĩanearü ngutaque̱xechica ga 
ĩã̱x ga Dexágu ãégaxü̃arü to̱xma̱xtawa 
yexmaxü̃. Rü guxü̃ma ga duü̃xü̃gü rü 
meama inarüxĩnüe ga yema Tupanaarü 
mugü. 4 Rü nüma ga chacherdóte ga 
Édra rü nachinagü nagu ga wüxi ga 
chinagüruxü̃ ga mürapewanaxca̱x ga 
woetama yemaruxü̃ yexma üxü̃. Rü 
norü tügünecüwaguama nachigü ga 
Matatía, rü Chéma, rü Anía, rü Uría, rü 
Ichía rü Maachía. Rü norü 
to̱xwecüwaguama nachigü ga Pedaía, rü 
Michaéu, rü Maquía, rü Achúü̃, rü 
Abadána, rü Yacaría rü Mechuráũ. 
…… 
8 Rü nümagü rü tagaãcü duü̃xü̃güca̱x 
nüxü̃ nadaumatügü ga yema Tupanaarü 
mugüpane. Rü nhu̱xũchi meama 
duü̃xü̃gümaxã nanango̱xẽxẽ ga yema 
ore nax nüxü̃ nacua̱xgüxü̃ca̱x nax 
ta̱xacüchiga yixĩxü̃. 9 Rü guxü̃ma ga 
duü̃xü̃gü rü yexguma nüxü̃ naxĩnüegu 
ga yema Tupanaarü mugü rü naxauxe. 
Notürü ga chama ga ãẽ̱xgacü ga 
Neemía, rü nümatama ga chacherdóte 
ga Édra, rü yema tomücügü ga 
Lewítanüxü̃gü rü tanataãxẽxẽxẽ ga 
yema duü̃xü̃gü, rü nhatagürügü nüxü̃: 
“¡Tauxü̃́ i pengechaxü̃güxü̃ rü 
pexauxexü̃! Erü nhama i ngunexü̃ rü 
woetama tórü Cori ya Tupanaca̱x 
ítanaxüxüchi”, nhatagürügü. 10 Rü 
nhanagürü ta ga Édra: “¡Ẽcü mea 
peyachibüe rü wíũ ya maixcuracü 
peyaxaxü rü tüxna pexu ya texé ya tüxü̃́ 
nataxúxe i tümaarü õna nax wüxigu 
petaãxẽgüxü̃ca̱x! Erü nhama i ngunexü̃ 
rü woetama Cori ya Tupanaca̱x 
ítanaxüxüchi. Rü ngẽmaca̱x tama name 
nax pengechaü̃güxü̃ erü ngẽma taãxẽ i 
tórü Cori ya Tupana tüxna ãxü̃ rü tórü 
poxü̃ruxü̃ nixĩ”, nhanagürü. 11 Rü 
yexgumarüxü̃ ta ga nüma ga 
Lewítanüxü̃gü rü duü̃xü̃gümaxã nüxü̃ 
nixugüe rü nhanagürügü: “Marütama 
nax pexauxexü̃. Erü nhama i ngunexü̃ rü 
woetama Cori ya Tupanaca̱x 
ítanaxüxüchi”, nhanagürügü. 12 Rü 
yexguma ga nüma ga guxü̃ma ga 
NEEMIAS 7 
,  
8 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
354 
duü̃xü̃gü rü chibüwa rü axewa naxĩ rü 
namücügümaxã nangaugü ga norü 
õnagü. Rü yemaacü nanaxüchigagü ga 
yema ngunexü̃, yerü nüxü̃ 
nicua̱xãchitanü ga yema Édra 
nangúexẽẽxü̃. 
…… 
 
Édra rü Tupanamaxã nüxü̃ nixu ga 
Iraéutanüxü̃güarü chixexü̃gü 
 
9
  
1,2 Rü gumátama tauemacüarü 24 
ga ngunexü̃gu rü nüma ga 
Iraéutanüxü̃gü rü nangutaque̱xegü nax 
naxaureexü̃ca̱x. Rü nüxna nixĩgachi ga 
yema duü̃xü̃gü ga tama Iraéutanüxü̃gü 
ixĩgüxü̃. Rü témüxü̃ ga naxchirugu 
nicu̱xgü rü waixümüte̱xe nügüeru 
nagünagügü. Rü yexma nachigüãcüma 
Tupanamaxã nüxü̃ nixugüe ga 
noxrütama chixexü̃gü rü nüxna 
nacua̱xãchie ga norü o̱xigüarü 
chixexü̃gü rü ta. 3 Rü nachicawatama 
nayexmagüyane rü tamaepü̱x ga ora 
ningegü ga nüxü̃ nax naxĩnüexü̃ ga Cori 
ya Tupanaarü mugü. Rü naétü to ga 
tamaepü̱x ga ora ningegü ga 
Tupanamaxã nüxü̃ nax yaxugüexü̃ ga 
norü chixexü̃gü rü Tupanaxü̃ nax 
yacua̱xüü̃güxü̃. 4 Rü yemawena ga yema 
Lewítanüxü̃gü ga Yuchué, rü Binúi, rü 
Caxmié, rü Chebanía, rü Búni, rü 
Cherebía, rü Báni rü Quenáni rü yema 
chinagüchicagu naxĩgü rü yéma tagaãcü 
Cori ya Tupanamaxã nidexagü. 5 Rü 
nhu̱xũchi yema Lewítanüxü̃gü ga 
Yuchué, rü Caxmié, rü Binúi, rü 
Achanía, rü Cherebía, rü Odía, rü 
Chebanía rü Petaía rü duü̃xü̃güxü̃ 
nhanagürügü: “¡Ẽcü, ipechigü rü nüxü̃ 
pecua̱xüxü̃gü ya Cori ya Tupana i 
guxü̃guma maxü̃cü! Rü naéga rü 
naxüüne rü guxü̃étüwa nangexma, rü 
ngẽmaca̱x name nixĩ i nüxü̃ 
ticua̱xüxü̃gü”, nhanagürügü. 6 Rü 
nhu̱xũchi ga nüma ga Édra rü 
nayumüxẽ rü nhanagürü: “Pa Tupanax, 
cuma nixĩ i Cori quixĩxü̃ rü nataxuma i 
to. Rü cuma nixĩ ga cunaxüxü̃ ga 
dauxü̃guxü̃ i naane, rü ngẽma 
dauxü̃guxü̃ i naaneétüwa ngẽxmaxü̃ rü 
guxü̃ma i norü ẽxtagü. Rü cuma nixĩ ga 
cunaxüxü̃ ga nhama i naane, rü taxtügü, 
rü guxü̃ma i ta̱xacü i nawa ngẽxmaxü̃. 
Rü cuma nixĩ i maxü̃ nüxna cuxãxü̃ i 
guxü̃ma i ngẽma maxẽxü̃. Rü ngẽmaca̱x 
nixĩ i cuxü̃ yacua̱xüü̃güxü̃ ya ẽxtagü ya 
dauxü̃wa ngẽxmagüxü̃. 
…… 
9 Cuma rü tüxü̃ cudau ga nhuxãcü 
ngúxü̃ nax tingegüxü̃ ga torü o̱xigü ga 
Eyítuanewa. Rü tüxü̃ cuxĩnü ga nax 
taxauxexü̃ ga Már ga Dauchiüxü̃cutüwa. 
10 Rü cuma rü Faraóũpe̱xewa rü guxü̃ma 
ga norü ngü̃xẽẽruü̃güpe̱xewa, rü 
guxü̃ma ga yema nachixü̃anecüã̱xgü ga 
duü̃xü̃güpe̱xewa, rü cuyaxüchigüama ga 
taxü̃ ga mexü̃gü ga curü üünemaxã 
cuxüxü̃. Yerü nüxü̃ cudau ga nhuxãcü 
totanüxü̃gümaxã chixri inacua̱xgüxü̃, rü 
ngẽmaca̱x cutachigaxü̃ i nhu̱xmax. 
…… 
34 Notürü woo ga torü ãẽ̱xgacügü rü 
yatügü ga tomaxã icua̱xgüxü̃, rü 
chacherdótegü, rü bai ga torü o̱xigü rü 
taguma nayanguxẽẽgü ga curü mugü rü 
taguma naga naxĩnüe ga curü ucu̱xẽgü 
ga namaxã nüxü̃ quixuxü̃. 35 Rü 
yexguma torü o̱xigüna cunaxãxgu i 
nhaa naane nax noxrü yixĩxü̃ca̱x, rü 
woo poraãcü nüxü̃ curüngü̃xẽẽ, notürü 
NEEMIAS 8 
,  
9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
355 
togumare narüxĩnüe. Rü woo nüxna nax 
cunaxãxü̃ ga norü yemaxü̃gü, rü woo 
naxme̱xgu cunayi̱xẽxẽ ga nhaa 
nachixü̃ane ga mea nanetü nawa yaexü̃, 
notürü taguma cuxü̃ nicua̱xüxü̃gü, rü 
tama nüxü̃ narüxoechaü̃ ga nacüma ga 
chixexü̃gü. 36 Rü dücax, rü nhaa 
tochixü̃ane ga torü o̱xigüna cuxãxü̃ nax 
nagu natogüaxü̃ca̱x ga nabü, rü 
nhu̱xmax rü nhaatama naanewa rü to i 
nachixü̃aneme̱xẽwa tangexmagü. 37 Rü 
guxãma i tomax, rü torü wocagü, rü 
tonetügü rü nhu̱xmax rü torü 
chixexü̃gügagu torü uanügü i 
ãẽ̱xgacügüme̱xẽwa tangexmagü, rü 
nüma nanaxwa̱xexü̃ãcü tomaxã inacua̱x. 
Rü ngẽmaca̱x i nhu̱xmax rü poraãcü 
tanaxi̱xãchiãẽtanü”, nhanagürü ga Édra 
norü yumüxẽwa. 
 
Iraéutanüxü̃güarü ãẽ̱xgacügü rü 
Tupanamaxã inaxunetagü nax 
Tupanaarü mugüga naxĩnüexü̃ca̱x 
38 Rü yemaca̱x ga guxãma ga toma rü 
Tupanamaxã nüxü̃ tixu nax aixcuma tá 
naga taxĩnüexü̃ ga norü mugü. Rü 
nape̱xewa poperagu tanaxümatü ga 
yema namaxã nüxü̃ tixuxü̃. Rü toma ga 
ãẽ̱xgacügü, rü Lewítanüxü̃gü, rü 
chacherdótegü rü toéga nagu 
taxümatügü nax aixcuma tá 
tayanguxẽẽxü̃ ga yema torü uneta. 
…… 
 
Duü̃xü̃gü rü to ga uneta 
Tupanamaxã nixugü 
 
10
  
28 Rü toma tixĩgü ga yema 
poperagu togü 
taxümatüégagüxü̃ naxca̱x ga guxü̃ma ga 
yema togü ga duü̃xü̃gü ga 
chacherdótegü, rü Lewítanüxü̃gü, rü 
Tupanapataarü ĩã̱xarü daruü̃gü, rü 
wiyaetanüxü̃gü, rü yema 
puracütanüxü̃gü ga Tupanapatawa 
puracüexü̃, rü guxü̃ma ga yema togü ga 
duü̃xü̃gü ga wüxigu naxma̱xgümaxã rü 
naxacügümaxã Tupanaca̱x nüxna 
ixĩgachitanüxü̃ ga yema togü ga 
nachixü̃anecüã̱x ga tama Tupanaxü̃ 
cua̱xgüxü̃. 29 Rü guxãma ga toma rü 
mea tanayauxgü ga yema uneta rü nüxü̃ 
tixu nax aixcuma tá mea naga 
taxĩnüexü̃ i ngẽma Tupanaarü mugü rü 
ucu̱xẽgü ga nüma ya Tupana norü duü̃ 
ga Moichéna naxãxü̃. 30 Rü wüxigu nagu 
tarüxĩnüe rü tama tanaxwa̱xe i 
toxocügü rü tonegü rü ngẽma duü̃xü̃gü 
i tama Iraéutanüxü̃ ixĩxü̃maxã nixãte 
rüe̱xna nixãxma̱x. 
……  
NEEMIAS 9 
,  
10 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
356 
 
Taxü̃ ga õna naxü ga 
 
ãẽ̱xgacü ga Achuéru 
 
1
  
1 Rü nüma ga Achuéru rü ãẽ̱xgacü 
nixĩ ga Médiaanewa rü 
Pérchiaanewa. Rü yema norü naane rü 
127 gu nixüye. Rü Ĩ́diaanewa inaxügü 
rü nhu̱xmata Echiopíaanewa nangu ga 
norü ta. 2 Rü guma ãẽ̱xgacüpata rü ĩane 
ga Chuchã́wa nixĩ ga nayexmaxü̃. 3 Rü 
yexguma marü tamaepü̱x ga taunecü 
ãẽ̱xgacü yixĩxgu ga Achuéru rü nanaxü 
ga wüxi ga taxü̃ma ga peta. Rü nüxna 
naxu ga guxü̃ma ga norü ngü̃xẽẽruü̃gü 
ga ãẽ̱xgacügü rü churaragüerugü ga 
Médiaanecüã̱x rü Pérchiaanecüã̱x, rü 
yema ãẽ̱xgacügü ga wüxichigü ga norü 
naanearü üyewa yexmagüxü̃. 4 Rü 
yemaacü nanaxü ga yema peta, yerü ga 
nüma rü nügü inawéxchaü̃ nax nhuxãcü 
naporaxü̃ rü nhuxãcü namuxũchixü̃ ga 
nachixü̃anearü yemaxü̃gü rü nhuxãcü 
namexechixü̃ ga norü ĩane. Rü yema 
peta rü natai ga ngãxü̃ ga taunecü. 5 Rü 
yema petawena rü nüma ga ãẽ̱xgacü rü 
to ga peta naxü ga ãẽ̱xgacüpataa̱xtüwa 
ga 7 ga ngunexü̃ taixü̃. Rü yema petawa 
rü nüxna naxu ga guxü̃ma ga yema 
duü̃xü̃gü ga ãẽ̱xgacüpatawa puracüexü̃ 
ga norü ngü̃xẽẽruü̃gü rü norü 
puracütanüxü̃gü ixĩgüxü̃. 
…… 
10-11 Rü yema peta nagu yagúxü̃ ga 
ngunexü̃gu rü nüma ga ãẽ̱xgacü rü 
marü wíũmaxã nangãxãẽ rü yemaca̱x 
nataãxẽ. Rü nanamu ga 7 ga norü 
ngü̃xẽẽruü̃gü ga Meumáü̃, rü Bichá, rü 
Arbóna, rü Bíta, rü Abáta, rü Chetá, rü 
Cárca nax nape̱xewa ngĩxü̃ nagagüxü̃ca̱x 
ga yema naxma̱x ga Wáchi ga meama 
nga̱xãẽcü namaxã ga yema norü 
nga̱xcueruxü̃. Rü yemaacü nanamu nax 
guxü̃ma ga duü̃xü̃güxü̃ rü ãẽ̱xgacügüxü̃ 
ngĩxü̃ nawéxü̃ca̱x nax nhuxãcü 
namexechixü̃, yerü aixcuma imexechi. 
12 Notürü ngĩma ga naxma̱x rü tama 
naga ixĩnü ga yema ãẽ̱xgacüarü 
duü̃xü̃gü ngĩmaxã nüxü̃ ixuxü̃. Rü 
yemaca̱x ga nüma ga ãẽ̱xgacü rü 
poraãcü nanu. 13 Rü norü numaxã norü 
ucu̱xẽruü̃gü ga meama yema naanearü 
mugüxü̃ icuáxü̃na naca nax ta̱xacü tá 
naxüxü̃ ngĩmaxã ga naxma̱x. Yerü nüma 
ga ãẽ̱xgacü rü nacüma nixĩ nax norü 
ucu̱xẽruü̃gü ga meama mugüxü̃ 
icua̱xgüxü̃na naca̱xíraxü̃ naxü̃pa nax 
 
ESTER 
 
(Ité) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
357 
ta̱xacürü mu naxunagüxü̃. 14 Rü yema 
ucu̱xẽruü̃gü ga ãẽ̱xgacümaxã 
ãmücügüxü̃ rü Cachéna, rü Chetáru, rü 
Amáchita, rü Tárchia, rü Mére, rü 
Marchéna rü Memucáũ nixĩgü. Rü 
nümagü ga yema 7 ga yatügü ga 
iporaexü̃ ga Pérchiaanewa rü 
Médiaanewa rü ãẽ̱xgacüarü 
ucu̱xẽruü̃tücumüwa naxügü. Rü taxü̃ ga 
ãẽ̱xgacügü nixĩgü ga yema 
nachixü̃anewa. 15 Rü nüma ga ãẽ̱xgacü 
ga Achuéru rü yema yatügüna naca rü 
nhanagürü: —¿Ta̱xacü tá chaxü i 
nhu̱xmax? ¿Rü ta̱xacürü poxcu nixĩ 
ixümatüxü̃ i mugüwa ngĩxca̱x i wüxi i 
ãẽ̱xgacüma̱x i tama ãẽ̱xgacüga ĩnücü 
ega norü ngü̃xẽẽruü̃güxü̃ namugügu nax 
ngĩxca̱x yacagüxü̃ca̱x? —nhanagürü. 
16 Rü nüma ga Memucáũ rü 
namücügüégagu ãẽ̱xgacüxü̃ nangãxü̃ rü 
nhanagürü: —Pa Ãẽ̱xgacüx, rü ngẽma 
cuxma̱x rü tama cupe̱xewaxica chixexü̃ 
ixü, notürü guxü̃ma i ãẽ̱xgacügü rü 
duü̃xü̃gü iyatüxü̃pe̱xewa inaxü i ngẽma 
chixexü̃. 17 Rü ngẽxguma ngẽma naigü i 
ngexü̃gü i curü naanewa ngẽxmagüxü̃ 
nüxü̃ cua̱xgügu i ngẽma naxüxü̃ i ngẽma 
cuxma̱x i Wáchi, rü nümagü rü ta rü 
taxũtáma natega naxĩnüe. Erü tá nüxü̃ 
nixugüe rü ãẽ̱xgacü ya Achuéru rü 
naxma̱x ga Wáchica̱x nangema rü ngĩma 
rü tama naga ixĩnü. 18 Rü guxü̃ma i 
ngẽma ãẽ̱xgacügü i Pérchiaanewa rü 
Médiaanewa ngẽxmagüxü̃ naxma̱xgü rü 
ngẽxguma nüxü̃ nacuáchigagügu i 
ngẽma naxüxü̃ i ngẽma cuxma̱x, rü 
ngẽma ngexü̃gü rü tá ta ngẽmaãcü 
natemaxã nanaxügü nax tama natega 
naxĩnüexü̃. 19 Rü cumaxã nüxü̃ tixu, Pa 
Ãẽ̱xgacüx, rü ngẽxguma chi curü me 
yixĩgu nax cunaxunagüxü̃ca̱x i wüxi i 
mu i tagutáma texé iyarüxoxẽẽxü̃ i 
Pérchiaanewa rü Médiaanewa, rü 
ngẽma muwa rü tá nüxü̃ quixu nax 
tagutáma wena cupe̱xewa nax nanguxü̃ 
i cuxma̱x i Wáchi. Rü nhu̱xũchi, Pa 
Ãẽ̱xgacüx, rü name i nai i cuxma̱xca̱x 
cudau, i ngẽmaarü yexera cuga ĩnücü. 
20 Rü ngẽma mu rü name nixĩ i 
cunaxunagü i guxü̃ma i ngẽma naanegü 
i namaxã icucuáxü̃wa. Rü ngẽmaãcü i 
guxü̃ma i ngexü̃gü rü tá natega naxĩnüe 
rü woo ãẽ̱xgacü yixĩxgu rüe̱xna 
ngexü̃rüüxü̃mare i duü̃xü̃ yixĩxgu 
—nhanagürü. 21 Rü yema Memucáũarü 
ucu̱xẽ rü ãẽ̱xgacüca̱x rü norü 
ngü̃xẽẽruü̃güca̱x rü name. Rü yemaca̱x 
ga nüma ga ãẽ̱xgacü rü nanamu nax 
naxümatüxü̃ ga yema mu. 22 Rü 
wüxichigü ga nagawa naxümatü rü 
nhu̱xũchi guxü̃ma ga yema naanegü ga 
ãẽ̱xgacü namaxã icuáxü̃wa nanamupane 
nax guxü̃ma ga ngexü̃gü rü guxü̃wama 
natega naxĩnüexü̃ca̱x. 
 
Itégu nangu nax ãẽ̱xgacüma̱x yixĩxü̃ 
 
2
  
1 Rü yexguma marü 
inangüxmüguwena ga nüma ga 
ãẽ̱xgacü ga Achuéru, rü ngĩxna 
nacua̱xãchi ga naxma̱x ga Wáchi, rü 
nagu narüxĩnü ga yema mu ga nüma 
naxümatüxü̃gagu nax tagutáma wena 
ngĩxü̃ nadauxü̃. 2 Rü yexguma ga yema 
norü ngü̃xẽẽruü̃gü rü nhanagürügü 
nüxü̃: —Name nixĩ i cuxü̃́ ngĩxca̱x 
tadaugü i pacügü i mexechicü i taguma 
yatüxü̃ cua̱xgücü. 3 ¡Ẽcü nüxü̃ naxuneta i 
duü̃xü̃gü i wüxichigü i naane i namaxã 
icucuáxü̃wa nax ngẽma pacügü i 
mexechicü i taguma yatüxü̃ cua̱xcü 
ESTER 1 
,  
2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
358 
ngĩxü̃ idexechixü̃ca̱x rü nua curü 
ngexü̃güpatawa ngĩxü̃ nagagüxü̃ca̱x! Rü 
nhu̱xũchi name nixĩ ya yima 
ngexü̃güpataarü daruxü̃ ya Egái ngĩxna 
nadau i ngẽma pacügü nax ngĩxü̃ 
yanga̱xãẽgüxü̃ca̱x. 4 Rü ngẽma pacü i 
yexera curü me ixĩcü Pa Ãẽ̱xgacüx, rü 
ngẽma tá iyixĩ i cuxma̱x ixĩcü 
ngĩchicüxü i Wáchi —nhanagürügü. Rü 
yema ĩnü rü norü me nixĩ ga ãẽ̱xgacü, 
rü yemaacü nanaxü. 5 Rü Chuchã́wa ga 
ãẽ̱xgacüpatawa napuracü ga wüxi ga 
Yudéu ga Bẽyamítanüxü̃ ga Marduquéu 
ga naéga. Rü nüma rü Yaxí nane nixĩ, rü 
Chimeí rü Chí tixĩ ga norü o̱xigü. 6 Rü 
nüma ga Marduquéu rü natanüwa 
nayexma ga yema muxü̃ma ga Yudéugü 
ga Nabucudonochó Yerucharéü̃wa 
ígaxü̃xü̃ wüxigu namaxã ga Yeconía ga 
Yudáanecüã̱xarü ãẽ̱xgacü ixĩcü. 7 Rü 
nüma ga Marduquéu rü nüxü̃́ iyexma ga 
wüxi ga nanepüxacü ga guxü̃wama 
ta̱xcucü. Rü ngĩéga rü Adácha rüe̱xna 
Ité nixĩ. Rü ngĩma rü imechametüxüchi 
rü ngĩxine rü namexechi. 8 Rü yexguma 
naxunagügu ga ãẽ̱xgacüarü mu ga pacü 
ngĩxü̃ nax nanutaque̱xegüxü̃chiga, rü 
mucüma ga pacü ngĩxü̃ nanutaque̱xegü 
nagu ga ãẽ̱xgacüpata ga Chuchã́wa 
yexmagüne. Rü pacügüarü daruxü̃ ga 
Egáime̱xẽwa iyexmagü. Rü yema 
pacügütanüwa ta iyexma ga Ité. 9 Rü 
nüma ga Egái ga yema pacügümaxã 
icua̱xcü rü poraãcü norü me iyixĩ ga Ité. 
Rü yemaca̱x ga nüma ga Egái rü 
noxtacüma ngĩxü̃ nayanga̱xãẽ rü 
memaexü̃ ga õna ngĩxna naxã. Rü ngĩxü̃ 
naxuneta ga 7 ga ngexü̃gü ga 
ãẽ̱xgacüpatawa puracüecü ga nüxü̃ 
rücua̱xmaegücü nax yema Iténa 
daugüxü̃ca̱x. Rü yema rümemaexü̃ ga 
ucapuwa ngĩxü̃ nagagü nax yéma 
nayexmaxü̃ca̱x ga ngexü̃güpatawa. 
10 Notürü ngĩma ga Ité rü tama ngĩgü 
iyaxu nax Yudéu yixĩxü̃ rü tama ngĩgü 
iyaxu ga texétanüxü̃ nax yixĩxü̃. Yerü 
yemaacü ngĩxü̃ naxucu̱xẽ ga Marduquéu 
nax tama ngĩgü yaxuxü̃ca̱x. 
…… 
15 Rü ngĩma ga Ité ga Marduquéueya̱x 
ga Abiáixacü, rü yexguma ngĩwa 
nanguxgu nax ãẽ̱xgacüpe̱xewa ngĩxü̃ 
nagagüxü̃, rü ngĩma rü inayaxu ga yema 
Egái ga pacügüarü daruü̃arü ucu̱xẽ. Rü 
meama ngĩgü inga̱xãẽ yema ngĩmaxã 
nüxü̃ yaxuxü̃rüxü̃. Rü yema naigü ga 
pacügü rü poraãcü ngĩmaxã itaãxẽgü ga 
yexguma ngĩxü̃ nadaugügu. 16 Rü 
yexguma marü 7 ga taunecü ãẽ̱xgacü 
yixĩxgu ga Achuéru, rü meama norü 10 
ga tauemacü ga Tebéxgu ãégacügu 
(yanéru) nixĩ ga ãẽ̱xgacüpatawa Itéxü̃ 
nagagüxü̃ naxü̃tawa ga Achuéru. 17 Rü 
yexguma ngĩxü̃ nada̱xgux ga Achuéru rü 
poraãcü nüxü̃́ ingúchaü̃ gucü ga naigü 
ga pacüarü yexera. Rü yemaca̱x 
ngĩeruwa nayanga̱xcuchi ga yema 
nga̱xcueruxü̃ ga ãẽ̱xgacüma̱xca̱x ixĩxü̃, 
rü ngĩxü̃ naxuneta nax naxma̱x yixĩxü̃ 
ngĩchicüxü ga Wáchi. 
…… 
 
Marduquéu rü nüxü̃ 
nacuáchigaama nax ãẽ̱xgacüxü̃ 
yama̱xgüchaü̃xü̃ 
21 Rü wüxi ga ngunexü̃ ga yexguma 
Marduquéu ãẽ̱xgacüpataarü ĩã̱xwa 
nadauxü̃taeyane rü nüxü̃ naxĩnü ga 
taxre ga ĩã̱xarü daruü̃gü ga Bigatá rü 
Tére ga nugaãcü nügümaxã idexagüxü̃ 
ESTER 2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
359 
nachigagu nax nhuxãcü tá ãẽ̱xgacü ga 
Achuéruxü̃ yama̱xgüxü̃. 22 Rü yexguma 
yemaxü̃ nacua̱xgu ga Marduquéu rü 
ãẽ̱xgacü naxma̱x ga Itémaxã nüxü̃ nixu 
ga ãẽ̱xgacüxü̃ nax yama̱xgüchaü̃xü̃. Rü 
ngĩma ga Ité rü ãẽ̱xgacümaxã nüxü̃ 
iyaxu ga yema Marduquéu ngĩmaxã 
nüxü̃ ixuxü̃. 23 Rü nüma ga ãẽ̱xgacü rü 
naxca̱x ínicagüchigü nachiga ga yema 
nax yama̱xgüchaü̃xü̃. Rü nüxü̃ 
nacuáchiga nax aixcuma yixĩxü̃ ga 
yema. Rü yemaca̱x nanawẽxgünaxã ga 
yema taxre ga yatügü. Rü guxü̃ma ga 
yema ngupetüxü̃ rü 
ãẽ̱xgacüpe̱xewatama nanaxümatü nagu 
ga nachixü̃anepane. 
 
Marduquéu rü Amáũchiga 
 
3
  
1 Rü yema ngupetü̱xguwena rü 
nüma ga ãẽ̱xgacü ga Achuéru rü 
wüxi ga yatü ga Amáũxü̃ naxuneta nax 
norü ngü̃xẽẽruü̃gümaxã inacuáxü̃ca̱x. 
Rü yemaacü nawa nangu nax guxü̃ma 
ga yema naanemaxã inacuáxü̃ ga Amáũ. 
Rü Achuéruxicatama nixĩ ga naétüwa 
yexmaxü̃. Rü nüma ga Amáũ rü 
Amedáta nane ga Agáchetanüxü̃ nixĩ. 
2 Rü guxü̃ma ga yema 
ãẽ̱xgacüpatawaarü puracütanüxü̃gü rü 
Amáũpe̱xegu nacaxã́pü̱xügü rü 
inarümaxãchitanü ga yexguma Amáũ 
nape̱xewa üpetü̱xgu rüe̱xna nape̱xewa 
nayexmagu. Yerü yemaacü nixĩ ga 
ãẽ̱xgacü ga naxunagüãxü̃. Notürü nüma 
ga Marduquéu rü tama naga 
naxĩnüchaü̃ ga yema mu, rü yemaca̱x 
tama narümaxãchi ga yexguma Amáũ 
nape̱xewa üpetü̱xgu. 3 Rü yexguma 
yemaxü̃ nadaugügu ga ãẽ̱xgacüarü 
ngü̃xẽẽruü̃gü, rü Marduquéuna nacagüe 
rü nhanagürügü: —¿Tü̱xcüü̃ tama naga 
cuxĩnü i ngẽma ãẽ̱xgacü unagüxü̃? 
—nhanagürügü. 4 Rü guxü̃ma ga 
ngunexü̃gügu rü yemaacütama 
Marduquéuna nacagüxü̃, notürü nüma 
ga Marduquéu rü nanangãxü̃ nax nüma 
rü Yudéu yixĩxü̃ rü yemaca̱x tama 
Amáũpe̱xegu nayarümaxãchi. Rü 
yemaca̱x ga yema duü̃xü̃gü rü 
Amáũmaxã nüxü̃ nayarüxugüe rü nüxna 
naca rü name nax yemamaxã nügü 
ínapoxü̃xü̃ ga Marduquéu. 5 Rü yexguma 
Amáũ Marduquéuxü̃ da̱xgu nax tama 
inacaxã́pü̱xüxü̃ rüe̱xna yanamaxãchixü̃ 
ga yexguma yéma naxüpetüxgu, rü 
nüma ga Amáũ rü poraãcü nanu. 
6 Notürü yema marü nüxü̃ nax nacuáxü̃ 
nax ta̱xacürü duü̃xü̃ yixĩxü̃ ga 
Marduquéu rü yemaca̱x tama nüxica 
nanapoxcuchaü̃. Rü nagu narüxĩnü nax 
nhuxãcü tá nadaiaxü̃ ga guxü̃ma ga 
yema Yudéugü ga yema naanegü ga 
Achuéru namaxã icuáxü̃wa yexmagüxü̃. 
 
Mu ga Yudéugüarü daixchiga 
unagüxü̃ 
7 Rü yexguma 12 ga taunecü ãẽ̱xgacü 
yixĩxgu ga Achuéru, rü meama gumá 
nüxíraxü̃cü ga tauemacü ga Nisã́ũgu 
ãégacügu (abríu) rü Amáũpe̱xewa 
naxca̱x nadaugü nax ta̱xacürü ngunexü̃ 
tá yixĩxü̃ ga Yudéugüxü̃ nagu nadaixü̃. 
Rü nagu naxunetagü nax guma nai ga 
12 ga tauemacü ga adágu ãégacüarü 13 
ga ngunexü̃gu (13 feweréru) tá yixĩxü̃ 
nax nadaiaxü̃. 8 Rü nüma ga Amáũ rü 
ãẽ̱xgacü ga Achuéruxü̃tawa naxũ nax 
namaxã nüxü̃ yanaxuxü̃ca̱x nachiga ga 
yema. Rü nhanagürü: —Pa Ãẽ̱xgacüx, 
rü natanüwa i guxü̃ma i ngẽma togü i 
ESTER 2 
,  
3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
360 
nachixü̃anecüã̱xgü rü nangexma i 
wüxitücumü i tama togümaxã 
wüxiguchaü̃xü̃. Erü ngẽma nacümagü rü 
nanatoraxü̃ rü tama naga naxĩnüe i 
ngẽma curü mugü, Pa Ãẽ̱xgacüx. Rü 
ngẽmaca̱x, Pa Ãẽ̱xgacüx, rü tama name 
nax nhaa naane i namaxã icucuáxü̃wa 
namaxẽxü̃. 9 Rü ngẽmaca̱x Pa Ãẽ̱xgacüx, 
ega curü me yixĩxgu i ngẽma nüxü̃ 
chixuxü̃ ¡rü ẽcü naxunagü i wüxi i mu i 
nüxü̃ ixuxü̃ nax noxtacüma nadaixü̃ i 
ngẽma Yudéugü! Rü chama rü tá 
330,000 quíru naguxü̃ i diẽrumü ichaxã 
nax ngẽmamaxã naxütanüxü̃ca̱x nüxü̃́ i 
ngẽma nadaixü̃ —nhanagürü. 10-11 Rü 
yexguma ga nüma ga ãẽ̱xgacü rü 
nhanagürü nüxü̃: —¡Rü ngẽma diẽru rü 
cuxrütama yixĩ! ¡Rü ngẽma Yudéugü rü 
namaxã naxü i ta̱xacü i cuma 
cunaxwa̱xexü̃! —nhanagürü. Rü 
nhu̱xũchi nügüme̱xẽwa ngĩxü̃ nayaxu ga 
norü ãnera rü Amáũna ngĩxü̃ naxã nax 
yemaacü ãẽ̱xgacüéga nawa ngóxü̃ca̱x ga 
yema mu ga Amáũ unagüxü̃. 12 Rü gumá 
taunecüarü nüxíraxü̃cü ga tauemacüarü 
13 ga ngunexü̃gu rü nüma ga Amáũ rü 
nanangutaque̱xexẽxẽ ga ãẽ̱xgacüarü 
poperaarü ümatüruü̃gü. Rü namaxã 
nüxü̃ nixu nax naxümatügüãxü̃ca̱x ga 
wüxi ga mu naxca̱x ga guxü̃ma ga 
ãẽ̱xgacügü ga namaxã icuáxü̃ ga yema 
(127) nachixü̃anegü ga Achuérume̱xẽwa 
yexmagüxü̃. Rü wüxichigü ga yema 
nachiü̃anecüã̱xgügawa naxümatü ga 
yema mu, rü ãẽ̱xgacüéga nagu naxǘ rü 
norü ãneraéga nawa nango̱x. 13 Rü yema 
ãẽ̱xgacüarü orearü ngeruü̃gü rü 
inayanuetanü ga yema popera nawa ga 
guxü̃ma ga yema nachixü̃anegü ga 
ãẽ̱xgacü namaxã icuáxü̃. Rü yema 
poperawa rü nüxü̃ nixu rü nhanagürü. 
“Rü meama nai ya 12 ya tauemacü ya 
adágu ãégacüarü 13 ya ngunexü̃gu (13 
feweréru) rü tá nadai i guxü̃ma i 
Yudéugü i yatüxü̃ rü ngexü̃ rü 
ngextü̱xüxü̃gü rü paxü̃gü rü buxü̃gü. Rü 
guxü̃ma i ngẽma norü ngẽmaxü̃gü rü 
ngẽma nadaixü̃me̱xẽwa tá nachoü̃”, 
nhanagürü. 
…… 
 
Nangechaü̃gü ga Yudéugü yerü 
naxunagü ga norü daichiga 
 
4
  
1 Rü yexguma Marduquéu nüxü̃ 
cua̱xgu ga yema unagüxü̃ rü nügü 
narügáutechiru yerü poraãcü 
nangechaü̃. Rü yemaca̱x témüxü̃ ga 
naxchirugu nicu̱x rü tanimucamaxã 
nügü nagüeru. Rü guma ĩanegu 
ínayaxüegu rü tagaãcü aita naxü norü 
ngechaü̃maxã. 2 Rü yemaacü inixũ rü 
nhu̱xmata ãẽ̱xgacüpataa̱xwa nangu rü 
yéma nayachaxãchi, yerü nachu̱xu ga 
ngechaü̃chirugu icúxe ãẽ̱xgacüpatagu 
nax ücuxü̃. 3 Rü yexgumarüxü̃ ta ga 
wüxichigü ga ĩanewachigü ga ngextá 
íyanguchigüxü̃wa ga yema mu ga 
ãẽ̱xgacü üxü̃, rü ga Yudéugü rü poraãcü 
nanaxĩ̱xãchiãẽtanü. Rü poraãcü 
nangechaü̃gü rü tama nachibüe rü 
naxauxe. Rü muxü̃ma ga nümagü rü 
tanimucate̱xegu napegü rü naxchiru ga 
témüxü̃gu nicu̱xgü. 
 
Yudéugüétüwa ichogü ga Ité 
4 Rü yema ngĩxü̃taxü̃gü ga Ité rü yema 
yatügü ga ngĩrü daruü̃gü ixĩgüxü̃ rü 
ngĩmaxã nüxü̃ nixugü ga yema 
Marduquéuxü̃ ngupetüxü̃. Rü yemaxü̃ 
naxĩnügu ga ngĩmax rü yexeraãcü 
ESTER 3 
,  
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
361 
inaxi̱xãchiãxẽ. Rü yemaca̱x 
Marduquéuca̱x yéma inamu ga mexü̃ ga 
naxchiru nax ínacuxuchixü̃ca̱x ga yema 
témüxü̃ ga naxchiru ga nagu yacúxü̃. 
Notürü ga nümax rü tama 
ínacuxuchichaü̃. 5 Rü ngĩma ga Ité rü 
naxca̱x ingema ga yema ngĩrü daruü̃eru 
ga Atáqui. Rü Marduquéuxü̃tawa inamu 
nax nüxna yaca̱xaxü̃ca̱x nax ta̱xacü 
ngupetüxü̃ rü ta̱xacüca̱x natémüchiruxü̃. 
6 Rü nüma ga Atáqui rü Marduquéuna 
nayaca ga ĩanearü ngutaque̱xechicawa 
ga ãẽ̱xgacüpataarü ĩã̱xarü to̱xma̱xtawa. 
7 Rü nüma ga Marduquéu rü namaxã 
nüxü̃ nixu ga guxü̃ma ga yema 
ngupetüxü̃ rü nhuxre ga diẽru ngĩxü̃ nax 
inaxãxü̃ ga Amáũ nax yemaacü guxü̃ma 
ga Yudéugüxü̃ nadaixü̃ca̱x. 8 Rü 
yexgumarüxü̃ ta Atáquina nanaxãpane 
ga yema mu ga nüxü̃ ixuxü̃ ga 
Yudéugüarü daixchiga. Rü Atáquimaxã 
nüxü̃ nixu nax Iténa naxããxü̃ca̱x rü 
yemaacü nüxü̃ nacuáxü̃ca̱x ga yema 
ngupetüxü̃. Rü yexgumarüxü̃ ta Itéca̱x 
yéma namuga nax ngĩmatama 
ãẽ̱xgacümaxã nüxü̃ yanaxuxü̃ca̱x rü 
yemaacü naétüwa nachogüxü̃ca̱x ga 
ngĩtanüxü̃gü. 9 Rü nüma ga Atáqui rü 
natáegu rü Itémaxã nüxü̃ nayarüxu ga 
yema Marduquéu namaxã nüxü̃ ixuxü̃. 
10 Rü ngĩma ga Ité rü wenaxarü 
Marduquéuxü̃tawa inamu ga Atáqui nax 
namaxã nüxü̃ yanaxuxü̃ca̱x ga ngĩrü 
dexa ga nhaxü̃: 11 “Guxü̃ma i duü̃xü̃gü 
rü nüxü̃ nacua̱x rü ngẽxguma texé 
ãẽ̱xgacüxü̃tawa ũmaregu rü tama nüma 
tümaca̱x nangemaãcüma rü tayu ega 
nüma ya ãẽ̱xgacü rü tama norü nai i 
úirumaxã chauxmena̱xãne tümaétügu 
nawe̱xgu. Rü chamax rü marü 30 i 
ngunexü̃ taguma cha̱u̱xca̱x nangema ya 
ãẽ̱xgacü”, ngĩgürügü. 12-13 Rü yexguma 
Marduquéu nüxü̃ ĩnügu ga ngĩrü ngãxü̃ 
ga Ité, rü ngĩxca̱x yéma namuga rü 
nhanagürü: “¿Ẽ̱xna cuma nagu 
curüxĩnügu rü taxũtáma cuyuxü̃ erü 
ãẽ̱xgacüpatawa cungexma woo Yudéu 
nax quixĩxü̃? 14 Rü nhu̱xmax nax ngẽ́ma 
cungea̱xmarexü̃ rü tama naétüwa nax 
cuchogüxü̃ i tatanüxü̃gü i Yudéugü, rü 
toxnamana tá ne naxũ i ngü̃xẽẽ nax 
nawa íinguxü̃xü̃ca̱x i ngẽma guxchaxü̃, 
notürü i cumax rü ngẽma 
cunatütanüxü̃gü rü tá nayue. Rü 
bexmana ngẽma nax toxü̃ ícupoxü̃xü̃ca̱x 
nixĩ i ãẽ̱xgacüma̱xwa nax cunguxü̃ i 
nhu̱xmax”, nhanagürü. 15 Rü yexguma 
ga ngĩma ga Ité rü nhaãcü 
Marduquéuca̱x yéma imuga: 16 “¡Ẽcü 
ngẽ́ma naxũ rü nangutaque̱xexẽxẽ i 
guxü̃ma i Yudéugü i Chuchã́wa 
ngẽxmagüxü̃ nax cha̱u̱xca̱x aureãcü 
nayumüxẽgüxü̃ca̱x! ¡Rü tamaepü̱x i 
ngunexü̃ rü tamaepü̱x i chütaxü̃ rü 
taxuxü̃táma ta̱xacü nangõ̱xgü rüe̱xna 
ta̱xacü nixaxgü! Rü chamax, rü namaxã 
i chauxü̃taxü̃gü rü ngẽmaãcü tátama 
tanaxügü. Rü ngẽmawena rü tá 
ãẽ̱xgacüxü̃tawa íchayadau woo nachu̱xu 
nax texé ngẽ́ma ũmarexü̃ tama tümaca̱x 
nangemayane. Notürü tá ngẽ́ma 
chaxũama rü nüétama ega woo 
chayu̱xgux”, ngĩgürügü. 17 Rü yexguma 
ga nüma ga Marduquéu rü nanaxü ga 
yema Ité namaxã nüxü̃ ixuxü̃. 
 
Ãẽ̱xgacüxü̃tawa ixũ ga Ité 
 
5
  
1 Rü tamaepü̱x ga ngunexü̃guwena 
rü ngĩma ga Ité rü nagu iyacu̱x ga 
ngĩrü ãẽ̱xgacüma̱xchiru rü nhu̱xũchi 
ESTER 4 
,  
5 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
362 
ãẽ̱xgacüpatagu ixücu. Rü yema ucapu 
ga ãẽ̱xgacü nawa rütoxü̃arü ĩã̱xarü 
we̱xgu iyachi ga ãẽ̱xgacü mea ngĩxü̃ 
ídauxü̃wa. 2 Rü nüma ga ãẽ̱xgacü rü 
yexguma ngĩxü̃ nada̱xgux ga Ité nax 
yexma nachixü̃, rü ngĩmaxã nataãxẽ rü 
nanawe̱xnagü ga norü úirumena̱xã. Rü 
ngĩma ga Ité rü naxca̱x iyaxũ rü norü 
úirumena̱xãpe̱xegu iyarüngógü. 3 Rü 
nüma ga ãẽ̱xgacü rü ngĩxna naca rü 
nhanagürü: —¿Ta̱xacü cuxü̃ nangupetü 
Pa Itéx? ¿Rü ta̱xacü cunaxwa̱xe? ¡Rü 
woo chi ngãxü̃gu i chauchixü̃aneca̱x 
choxna cuca̱xgu rü chi cuxna chanaxã! 
—nhanagürü. Rü Ité rü inangãxü̃ rü 
ngĩgürügü: 4 —Rü ngẽxguma chi curü 
me yixĩxgu, Pa Ãẽ̱xgacüx, rü cuxna 
chaxu nax chauxü̃tawa cuxũxü̃ca̱x erü 
cuxca̱x rü Amáũca̱x chanaxü i wüxi i 
õna i mexü̃ i nhu̱xmax —ngĩgürügü. 5 Rü 
nüma ga ãẽ̱xgacü rü norü duü̃xü̃güxü̃ 
namu rü nhanagürü: —¡Naxca̱x peda̱u̱x 
ya Amáũ rü nua naxũ nax ngẽmaãcü 
nataãxẽxü̃ca̱x i Ité! —nhanagürü. Rü 
nhu̱xũchi ga nüma ga ãẽ̱xgacü rü Amáũ 
rü yéma naxĩ nawa ga yema õna ga Ité 
naxca̱x üxü̃. 6 Rü yexguma 
ínachibüeyane rü nüma ga ãẽ̱xgacü rü 
Itéxü̃ nhanagürü: —¡Choxna naxca̱x 
naca i ta̱xacü i cuma cunaxwa̱xexü̃ rü tá 
cuxna chanaxã woo chitama ngãxü̃gu i 
chauchixü̃aneca̱x choxna cuca̱xgu! 
—nhanagürü. 7 Rü ngĩma ga Ité rü 
inangãxü̃ rü ngĩgürügü: 
—Nhaaxicatama nixĩ i ngẽma 
chanaxwa̱xexü̃ i tá cuxna naxca̱x 
chaca̱xü̃. 8 Pa Ãẽ̱xgacüx, ngẽxguma chi 
aixcuma choxü̃ cungechaü̃xgu, rü chi 
curü me yixĩxgu i ngẽma 
chanaxwa̱xexü̃, rü chi choxna 
cunaxãxchaü̃gu i ngẽma cuxna naxca̱x 
chaca̱xaxü̃, rü cuxna chaxu nax 
moxü̃arü ngunexü̃gu Amáũmaxã nua 
chauxü̃tawa pexĩxü̃ naxca̱x i to i õna i 
pexca̱x tá chamexẽẽxü̃. Rü ngẽ́ma tá 
nixĩ i cumaxã nüxü̃ chixuxü̃, Pa 
Ãẽ̱xgacüx, i ngẽma choxna naxca̱x 
cuca̱xaxü̃ —ngĩgürügü. 
 
Amáũ rü Marduquéuca̱x nanaxü ga 
wüxi ga wẽxnaxãchicaxü̃ 
9 Rü nüma ga Amáũ rü poraãcü 
nataãxẽãcüma natáegu nawa ga chibü. 
Notürü yexguma ãẽ̱xgacüpataarü ĩã̱xwa 
ínaxũxũ̱xgu rü poraãcü nanu yerü ga 
Marduquéu ga ĩã̱xwa yexmacü rü tama 
inachi rü bai ga nax naxĩã̱xãchixü̃ ga 
yexguma nüxü̃ nada̱xgux ga yéma nax 
naxüpetüxü̃. 10 Notürü yexgumatama rü 
tama nügü nango̱xẽxẽ ga nax nanuxü̃. 
Rü yexguma nachiü̃wa nanguxgu rü 
namücügüca̱x nangema rü ngĩxca̱x 
nangema ga Chére ga naxma̱x. 11 Rü 
yema namücügüpe̱xewa inanaxügü ga 
nügü nax yacua̱xüüxü̃. Rü nüxü̃ nixu 
nax nhuxãcü namuarü 
ngẽmaxü̃ã̱xü̃chixü̃ rü namuxacüxüchixü̃ 
rü nhuxãcü ãẽ̱xgacü nüxü̃ icua̱xüü̃xü̃ 
natanüwa ga yema norü ngü̃xẽẽruü̃gü 
rü yemaca̱x yema togüétüwa 
nanaxǘxẽxẽ ga ãẽ̱xgacü. 12 Rü 
nhanagürü ta: —Rü chaxicatama nixĩ i 
choxna naxuxü̃ i Ité i ãẽ̱xgacü naxma̱x 
nawa i ngẽma õna i nhu̱xmax 
ãẽ̱xgacüca̱x naxca̱x nangemaxü̃. Rü 
wenaxarü choxna ixu nawa i ngẽma õna 
i moxü̃ tá ãẽ̱xgacüca̱x naxüxü̃. 13 Notürü 
ngẽxguma nüxü̃ chada̱xgu i ngẽma 
Yudéu i Marduquéu i ãẽ̱xgacüpataarü 
ĩã̱xwa rütoxü̃ rü chauãẽwa nangu̱x erü 
ESTER 5 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
363 
tama choxü̃ nicua̱xüxü̃. Rü ngẽmagagu 
choxna ninha i ngẽma chorü taãxẽ i 
ãẽ̱xgacü naxma̱x cha̱u̱xca̱x üxü̃ 
—nhanagürü ga Amáũ. 14 Rü yexguma 
ga naxma̱x rü namücügü rü 
nhanagürügü nüxü̃: —¡Ẽcü duü̃xü̃güxü̃ 
naxüxẽxẽ i wüxi i wẽxnaxãchica i 22 
métru i norü máchane, rü moxü̃ 
pa̱xmama rü ãẽ̱xgacüna naca nax 
ngẽmagu nawẽxnaxãgüãxü̃ca̱x i 
Marduquéu! ¡Rü nhu̱xũchi ngẽmaãcü 
chibüwa naxũ namaxã ya ãẽ̱xgacü! Erü 
marü taxugutáma curüxĩnü i ngẽxguma 
—nhanagürügü. Rü yema ĩnü rü norü 
me nixĩ ga Amáũ rü yemaca̱x 
duü̃xü̃güxü̃ nanaxüxẽxẽ ga wüxi ga 
wẽxnaxãchica. 
 
Marduquéu narüporamae 
 
6
  
1 Rü yema ga chütaxü̃gu ga ãẽ̱xgacü 
rü tama nape rü inadauecha. Rü 
yemaca̱x naxca̱x nangema ga yema 
popera ga nagu naxümatüxü̃ ga guxü̃ma 
ga yema nachixü̃anewa ngupetüxü̃ nax 
naxca̱x nüxü̃ nadaumatügüxü̃ca̱x. 2 Rü 
yexguma nüxü̃ nadaumatügügu ga yema 
popera rü yexma nüxü̃ nayangaugü ga 
ore ga Marduquéuchiga ga nhuxãcü 
ãẽ̱xgacü ga Achuéruxü̃ ínapoxü̃xü̃ ga 
yexguma yema ãẽ̱xgacüpataarü daruü̃gü 
ga Bigatá rü Tére nügü ucu̱xẽgügu nax 
ãẽ̱xgacüxü̃ yama̱xgüchaü̃xü̃. 3 Rü yemaxü̃ 
naxĩnügu ga ãẽ̱xgacü rü ínaca rü 
nhanagürü: —¿Ta̱xacürü ãmare rü 
cua̱xüxü̃ nixĩ ga nayaxuxü̃ ga Marduquéu 
naxca̱x ga yema mexü̃ ga cha̱u̱xca̱x 
naxüxü̃? —nhanagürü. Rü nüma ga norü 
ngü̃xẽẽruü̃gü rü nanangãxü̃gü rü 
nhanagürügü: —Taxuxü̃ma noxtacüma, 
Pa Ãẽ̱xgacüx —nhanagürügü. 4 Rü 
yexguma íyadexagüyane rü yoxni ga 
nüma ga Amáũ rü yéma nangu rü 
yemaca̱x ĩã̱xtüwa nayexma nax 
ãẽ̱xgacüna yacaxü̃ca̱x nax Marduquéuxü̃ 
yema wẽxnaxãchica ga naxüxü̃gu 
nawẽxnaxãxü̃ca̱x. Rü yexguma ga nüma 
ga ãẽ̱xgacü rü ínaca rü nhanagürü: 
—¿Texé tixĩ ya ĩã̱xtüwa ngẽxmaxe? 
—nhanagürü. 5 Rü yema norü 
ngü̃xẽẽruü̃gü rü nanangãxü̃ rü 
nhanagürügü: —Amáũ nixĩ i ngẽ́ma 
ngẽxmaxü̃ —nhanagürügü. Rü nüma ga 
ãẽ̱xgacü rü nhanagürü: —¡Namaxã nüxü̃ 
pexu rü nua naxũ! —nhanagürü. 6 Rü 
yexguma ga nüma ga Amáũ rü nixücu rü 
ãẽ̱xgacüpe̱xegu nayachi. Rü nüma ga 
ãẽ̱xgacü rü nüxna naca rü nhanagürü: 
—¿Nhuxãcü chi i nüxü̃ quicua̱xüüxü̃ i 
wüxi i yatü i cuma cunaxwa̱xexü̃ nax 
nüxü̃ quicua̱xüüxü̃? —nhanagürü. Rü 
nüma ga Amáũ rü nügüãẽwa nagu 
narüxĩnü: “¿Texéxü̃ tá nicua̱xüxü̃ ya 
ãẽ̱xgacü? ¿Rü taux ẽ̱xna i choxü̃ tátama 
yixĩxü̃?”, nhaxü̃gu narüxĩnü. 7-8 Rü 
yemaca̱x ga nüma ga Amáũ rü ãẽ̱xgacüxü̃ 
nangãxü̃ rü nhanagürü: —Ngẽxguma chi 
nüxü̃ chicua̱xüxü̃chaü̃gu i wüxi i yatü rü 
naxchiru i ãẽ̱xgacü nagu icúxü̃gu chi 
chayacu̱xẽxẽ, rü nhu̱xũchi norü cowaru i 
ãẽ̱xgacü nagu ixũxü̃gu chi chayaxũxẽxẽ 
rü nga̱xcueruxü̃ i ãẽ̱xgacü namaxã 
nga̱xcueruü̃maxã chi chananga̱xcueru. 
9 Rü chi chorü ngü̃xẽẽruü̃güeruxü̃ chamu 
nax nagu yacu̱xẽẽãxü̃ca̱x i ngẽma 
naxchiru rü chi cowaruétügu 
chanaxaunagüxẽxẽ nax ngẽmaãcü 
ĩanemaü̃gu namaxã yacaechigüxü̃ca̱x: 
“Nhaãcü nixĩ ya ãẽ̱xgacü i nüxü̃ 
yacua̱xüüxü̃ i wüxi i duü̃xü̃ i namaxã 
nataãxẽxü̃”, nhachagürü chi 
ESTER 5 
,  
6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
364 
—nhanagürü ga Amáũ. 10 Rü yexguma ga 
nüma ga ãẽ̱xgacü rü nhanagürü: 
—Namexechi nixĩ i ngẽma. ¡Ẽcü 
nhu̱xmax rü nayaxu i ngẽma naxchiru rü 
ngẽma cowaru rü ngẽma nüxü̃ 
quixuxü̃ãcüma naxü namaxã ya 
Marduquéu ya Yudéu ya ãẽ̱xgacüpataarü 
ĩã̱xarü daruxü̃! —nhanagürü. 11 Rü 
yexguma ga Amáũ rü nanayaxu ga yema 
ãẽ̱xgacüchiru rü ga cowaru ga ãẽ̱xgacü 
natagu tonagüxü̃, rü Marduquéuxü̃ 
nicu̱xcuchi rü yema cowarutagu nayaga. 
Rü ĩanemaü̃gu namaxã nanaxũane rü 
namaxã nicaechigü rü nhanagürü: —Rü 
nhaãcü nixĩ i namaxã naxüãxü̃ i ngẽma 
yatü i ãẽ̱xgacü nüxü̃ icua̱xüü̃xü̃ 
—nhanagürü. 12 Rü yemawena rü nüma 
ga Marduquéu rü natáegu nax 
ãẽ̱xgacüpataarü ĩã̱xna yadauxü̃ca̱x. 
Notürü nüma ga Amáũ rü nügü 
nidüxchiwe rü nangechaü̃ãcüma paxa 
nachiü̃wa naxũ. 13 Rü yexguma nachiü̃wa 
nanguxgu rü naxma̱xmaxã rü 
namücügümaxã nüxü̃ nixu ga yema 
ngupetüxü̃. Rü nümagü nanangãxü̃gü rü 
nhanagürügü: —Ngẽma Yudéu i 
Marduquéu rü taxucürüwa nüxü̃ 
curüyexera, erü ngẽxguma chi ngẽmaãcü 
namaxã cunaxü̱xgux rü tá cu̱xchaama 
chixexü̃ cuxca̱x ínangu —nhanagürügü. 
14 Rü yexguma íyadexayane rü ínangugü 
ga ãẽ̱xgacü ga Achuéruarü duü̃xü̃gü nax 
Amáũca̱x yacagüxü̃ca̱x nax Itéarü õnawa 
nagagüaxü̃ca̱x. 
 
Amáũmaxã nanaxuegu nax 
yama̱xgüaxü̃ 
 
7
  
1 Rü nüma ga ãẽ̱xgacü rü Amáũ rü 
nawa naxĩ ga yema chibü ga Ité 
naxca̱x mexẽẽxü̃. 2 Rü yexguma norü wíũ 
íyaxaxgüyane rü nüma ga ãẽ̱xgacü rü 
wena ngĩxna naca ga Ité, rü nhanagürü: 
—¿Ta̱xacü nixĩ i naxca̱x ícuca̱xchaü̃xü̃, 
Pa Cha̱xma̱x, Pa Itéx? ¡Rü choxna 
naxca̱x naca i ngẽma cunaxwa̱xexü̃ rü 
chama rü tá cuxna chanaxã woo chi 
naxca̱x ícuca̱xgu i ngãxü̃gu i 
chauchixü̃ane! —nhanagürü. 3 Rü ngĩma 
ga Ité rü inangãxü̃ rü ngĩgürügü: —Pa 
Chorü Ãẽ̱xgacüx, ngẽxguma chi aixcuma 
choxü̃ cungechaü̃xgu, rü cuxca̱x 
namexgu i ngẽma cuxna naxca̱x 
chaca̱xaxü̃, rü nhaaxicatama nixĩ i 
chanaxwa̱xexü̃ nax cuxna naxca̱x 
chaca̱xaxü̃, Pa Ãẽ̱xgacüx: ¡Rü choxü̃́ 
nüxü̃ nangechaxü̃ i chorü maxü̃ rü nüxü̃́ 
nüxü̃ nangechaxü̃ i ngẽma 
chautanüxü̃güarü maxü̃! 4 Erü chama rü 
chautanüxü̃gü rü marü toxü̃ naxüpane 
nax ngẽmaãcü toxü̃ nadaixü̃ca̱x ya 
guxãma. Rü ngẽxguma chi tomaxã 
natáegügu nax togüarü puracütanüxü̃gü 
tixĩgüxü̃ca̱x, rü chama rü chi taxu 
nhachagürümare, woo i ngẽma rü ta rü 
wüxi i chixexü̃ i taxü̃ nixĩ i cuxca̱x, Pa 
Ãẽ̱xgacüx —ngĩgürügü. 5 Rü yexguma ga 
nüma ga Achuéru rü ngĩxna naca rü 
nhanagürü: —¿Texé tixĩ ya yíxema tügü 
írüporaxe nax ngẽma chixexü̃ cumaxã 
taxüxü̃? —nhanagürü. 6 Rü ngĩma rü 
inangãxü̃ rü ngĩgürügü: —Ngẽma torü 
uanü i chixexü̃ tomaxã üxchaü̃xü̃ rü 
nhaa chixecümaxü̃ i Amáũ nixĩ 
—ngĩgürügü. Rü yexguma yemaxü̃ 
naxĩnügu ga Amáũ rü poraãcü norü 
muü̃maxã nanaxĩ̱xãchiãxẽ nape̱xewa ga 
ãẽ̱xgacü rü naxma̱xpe̱xewa. 7 Rü nüma 
ga Achuéru rü norü numaxã nayuxnagü 
rü yéma nüxna ninha ga yema 
ínachibüexü̃wa rü ãẽ̱xgacüpataa̱xtüwa 
ESTER 6 
,  
7 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
365 
nanha. Rü nüma ga Amáũ ga marü nüxü̃ 
nax nacuáxü̃ nax ãẽ̱xgacü tá namaxã 
naxueguxü̃ nax yama̱xgüaxü̃, rü yoxni 
Itépe̱xegu nayangücuchi rü ngĩxü̃ 
naca̱a̱xü̃ nax naétüwa nachogüxü̃ nax 
tama ãẽ̱xgacü namaxã naxueguxü̃ca̱x 
nax yama̱xgüaxü̃. 8 Rü yexguma 
napataa̱xtüwa natáegu̱xgu ga ãẽ̱xgacü rü 
wena nixücu nawa ga yema ucapu ga 
nawa nachibüexü̃, rü nüxü̃ nadau ga 
Amáũ ga Itéxü̃tagu nangücuchixü̃ rü 
nugaãcü nhanagürü: —Chope̱xewatama 
ngĩmaxã cumáxchaü̃ i nhaa cha̱xma̱x 
nawa ya daa chapata —nhanagürü. Rü 
yexgumatama Amáũxü̃ nidüxchiwegü 
namaxã ga yema naxchiru ga duü̃xü̃ 
imáxchaü̃xü̃ namaxã natüchiwegüxü̃. 
9 Rü yexguma ga Arbóna ga ãẽ̱xgacüarü 
ngü̃xẽẽruxü̃ ixĩxü̃ rü nhanagürü: —Pa 
Cori Pa Ãẽ̱xgacüx, nhaa Amáũ rü 
duü̃xü̃güxü̃ nanaxüxẽxẽ i wüxi i 
wẽxnaxãchica i 22 métruarü ngãxü̃ i 
norü máchane nax ngẽmagu 
nawẽxnaxããxü̃ca̱x ya Marduquéu ga 
cuxü̃ ípoxü̃cü ga yexguma Bigatá rü Tére 
cuxü̃ ima̱xgüchaü̃gu. Rü ngẽma 
wẽxnaxãchica rü Amáũpataa̱xtüwa 
nangexma —nhanagürü ga Arbóna. Rü 
nüma ga ãẽ̱xgacü rü nanangãxü̃, rü 
nhanagürü: —¡Ngẽmagu peyawẽxnaxã̱x 
i Amáũ! —nhanagürü. 10 Rü nüma ga 
ãẽ̱xgacüarü duü̃xü̃gü rü yema nümatama 
ga Amáũ Marduquéuca̱x naxüxü̃ ga 
wẽxnaxãchicagu nanawẽxnaxãgü. Rü 
yexguma narüngüxmü ga ãẽ̱xgacü. 
 
Mu ga Yudéugüétüwa chogüxü̃ 
 
8
  
1 Rü yematama ngunexü̃gu rü nüma 
ga ãẽ̱xgacü ga Achuéru rü naxma̱x 
ga Iténa nanaxãmare ga guma napata ga 
Amáũ ga Yudéugümaxã rüxuanüxü̃. Rü 
nüma ga ãẽ̱xgacü rü Marduquéuca̱x 
nangema rü yemaca̱x ãẽ̱xgacüxü̃tawa 
naxũ yerü ngĩma ga Ité rü nüxü̃ iyaxu 
nax ngĩnepü nane yixĩxü̃. 2 Rü yexguma 
ga nüma ga ãẽ̱xgacü rü ngĩxü̃ 
ínangaxüchi ga norü ãnera ga Amáũna 
ngĩxü̃ nayaxu̱xcü. Rü Marduquéuna 
ngĩxü̃ naxã. Rü ngĩma ga Ité rü 
Marduquéuxü̃ ixuneta nax namaxã 
inacuáxü̃ca̱x ga yema yemaxü̃gü ga 
Amáũarüchire̱x ixĩxü̃. 3 Rü nhu̱xũchi 
ngĩma ga Ité rü wenaxarü 
ãẽ̱xgacüxü̃tawa ixũ. Rü nape̱xegu 
iyangücuchi rü ixaxu. Rü nüxü̃ ica̱xaxü̃ 
nax ínapiãxü̃ca̱x ga yema mu ga Amáũ 
unagüxü̃ ga Yudéugüarü daixchiga nax 
yemaacü yanaxomarexü̃ca̱x. 4 Rü nüma 
ga ãẽ̱xgacü rü Itéétüguama 
nanawe̱xnagü ga norü úirumena̱xã. Rü 
yexguma ga ngĩma ga Ité rü nape̱xewa 
ichi, rü ngĩgürügü nüxü̃: 5 —Pa 
Ãẽ̱xgacüx, ngẽxguma chi aixcuma 
choxü̃ cungechaü̃xgu, rü aixcuma 
cuxca̱x namexgu i ngẽma cuxna naxca̱x 
chaca̱xaxü̃, rü chanaxwa̱xe i 
cunaxümatü i to i mu i nüxü̃ ixuxü̃ nax 
marü yanaxoxü̃ i ngẽma mu ga Amáũ 
unagüxü̃ nax chautanüxü̃gü i 
Yudéugüxü̃ nadaixü̃ca̱x i guxü̃ma i 
cuchixü̃anewa. 6 Rü ngẽmaca̱x 
taxucürüwa yaxna namaxã chaxĩnü i 
ngẽma chixexü̃ i chautanüxü̃maxã 
naxueguxü̃ nax nadaixchaü̃ãxü̃ 
—ngĩgürügü. 7 Rü yexguma ga nüma ga 
ãẽ̱xgacü ga Achuéru rü naxma̱x ga 
Itémaxã rü Yudéu ga Marduquéumaxã 
nüxü̃ nixu rü nhanagürü: —Chama rü 
marü cuxna chanaxã, Pa Itéx, ya yima 
Amáũpata. Rü nüma ga Amáũ rü marü 
ESTER 7 
,  
8 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
366 
chanamu nax nawẽxnaxãgüãxü̃ca̱x yerü 
nanaxunagü nax guxãma i pemax i 
Yudéugü pexü̃ nadaixchaü̃xü̃. 8 Rü 
nhu̱xmax rü pexü̃ chamu nax chauégagu 
penaxümatüxü̃ rü penaxunagüxü̃ i wüxi 
i to i mu i pexca̱x mexü̃ nax peétüwa 
nachogüxü̃. ¡Rü chorü ãnera i chauéga 
ngĩwa ngẽxmacümaxã penaxüéga! Erü 
wüxi i mupane i chauégagu unagüxü̃ rü 
chorü ãneraéga nawa ngóxü̃ rü 
taxucürüwama texé itayanaxoxẽxẽ 
—nhanagürü. 9 Rü yexgumatama naxca̱x 
nangema ga ãẽ̱xgacüarü poperaarü 
ümatüruü̃gü. Rü yema ngunexü̃ ga nagu 
naxümatüxü̃ rü meama norü tamaepü̱x 
ga tauemacü ga siwáü̃gu ãégacüarü 23 
ga ngunexü̃gu nixĩ (yúriuarü 23). Rü 
Marduquéu rü yema poperaarü 
ümatüruü̃gümaxã nüxü̃ nixu nax 
nhuxãcü tá naxümatügüãxü̃ naxca̱x ga 
Yudéugü, rü naxca̱x ga wüxichigü ga 
ãẽ̱xgacü ga namaxã icua̱xgüxü̃ ga yema 
127 ga Achuéruchixü̃anegü ga 
Ĩ́diaanewa ixügüxü̃ rü nhu̱xmata 
Echiopíaanewa nangu. Rü yema 
mupane rü wüxichigü ga nagawachigü 
naxümatü. Rü Yudéugügawa rü ta 
naxümatü. 10 Rü yema poperawa nango̱x 
ga naéga ga gumá ãẽ̱xgacü ga Achuéru 
rü norü ãneraéga rü ta nawa nango̱x. Rü 
nhu̱xũchi poperaarü nuruü̃gü ga 
ãẽ̱xgacüarü cowarugü ga 
iporaxüchixü̃gu ĩxü̃ namaxã nanuegü. 
11 Rü yema poperawa rü nüma ga 
ãẽ̱xgacü rü guxü̃ma ga Yudéugüna 
naxãga nax nügü nanutaque̱xegüxü̃ca̱x 
nax nügütama ínapoxü̃güxü̃ca̱x rü 
nadaiaxü̃ca̱x ga guxü̃ma ga duü̃xü̃gü ga 
guxchaxü̃ namaxã üxü̃ rü noxrüxü̃ 
yaxĩxẽẽgüaxü̃ca̱x ga yema norü 
uanügüarü naanegü rü norü yemaxü̃gü. 
12 Rü yematama ga ngunexü̃ ga Amáũ 
Yudéugüxü̃ nagu daixchaü̃xü̃gu rü 
yematama ngunexü̃gu nixĩ ga 
naxunetaxü̃ ga Marduquéuarü mu nax 
guxü̃wama Achuéruchixü̃anegüwa nügü 
nanutaque̱xegüxü̃ca̱x ga Yudéugü nax 
nügütama ínapoxü̃güxü̃ca̱x. Rü yema 
ngunexü̃ rü meama norü 12 ga 
tauemacü ga adágu ãégacüarü 13 ga 
ngunexü̃gu nangu (13 feweréru). 13 Rü 
yema muwa rü nüxü̃ nixu ta nax 
guxü̃anewa naxunagüxü̃ca̱x nax guxü̃ma 
ga duü̃xü̃gü nüxü̃ nacua̱xgüxü̃ca̱x rü 
nümagü ga Yudéugü rü 
ínamemaregüxü̃ca̱x nax norü 
uanügümaxã nügü nadaixü̃ca̱x rü nüxü̃ 
naporamaegüxü̃ca̱x. 14 Rü yema 
poperaarü nuruü̃gü rü paxama inaxĩãchi 
nagu ga yema ãẽ̱xgacüarü cowarugü ga 
iporaxüchixü̃ yerü yemaacü nanamu ga 
ãẽ̱xgacü. Rü yema mu rü Chuchã́arü 
ĩanewa rü ta naxunagü. 15 Rü yema 
ngunexü̃ ga nagu naxunagüxü̃ ga yema 
mu, rü nüma ga Marduquéu rü nagu 
nicu̱x ga ãẽ̱xgacüchiru ga cómüxü̃ rü 
yáuxü̃. Rü nügü natüãtü namaxã ga 
wüxi ga tüãtüruxü̃ ga líũchinaxca̱x ga 
dauracharaxü̃. Rü nügüeruwa 
nayanga̱xcuchi ga wüxi ga nga̱xcueruxü̃ 
ga úirunaxca̱x. Rü yemaacü ínaxũxü̃ ga 
ãẽ̱xgacüpatawa. Rü guxü̃ma ga duü̃xü̃gü 
ga Chuchã́cüã̱x rü tagaãcü nüxü̃ 
nicua̱xüxü̃gü. 16 Rü nüma ga Yudéugü rü 
poraãcü nataãxẽgü, rü guxü̃wama ga 
duü̃xü̃gü rü yema Yudéugüxü̃ 
nicua̱xüxü̃gü. 17 Rü guxü̃ma ga 
Achuéruchixü̃anegüwa rü ĩanegüwa ga 
ngextá ínanguxü̃wa ga yema mu ga 
ãẽ̱xgacü unagüxü̃, rü nüma ga Yudéugü 
ESTER 8 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
367 
rü poraãcü nataãxẽgü, rü 
nanaxüchigagü ga yema ngunexü̃. Rü 
muxü̃ma ga yema togü ga duü̃xü̃gü rü 
nügü nixugüe nax Yudéugü yixĩgüxü̃, 
yerü poraãcü yema Yudéugüxü̃ namuü̃e. 
 
Yudéugü rü narüporamaegü 
 
9
  
1 Rü yema ãẽ̱xgacüarü mu ga 
Yudéugüétüwa chogüxü̃ rü meama 
norü 12 ga tauemacü ga adágu 
ãégacüarü 13 ga ngunexü̃gu nangu (13 
feweréru). Rü yematama ngunexü̃ nixĩ 
ga nanguxchaü̃chiréxü̃ ga Amáũarü mu 
ga Yudéugüarü daixchigaxü̃ ixuxü̃. 
Notürü tama yema Amáũ nagu 
rüxĩnüxü̃rüxü̃ ínanguxuchi, yerü yema 
ngunexü̃gu nixĩ ga Yudéugü norü 
uanügüxü̃ naporamaegüxü̃ rü nadaiaxü̃. 
2 Rü guxü̃ma ga Achuéruchixü̃anegüwa 
rü nümagü ga Yudéugü rü guma norü 
ĩanegüwa nügü ninutaque̱xegüchigü 
nax namaxã nügü nadaixü̃ca̱x ga norü 
uanügü ga nadaixchaü̃xü̃. Notürü 
nataxuma ga ngexü̃rüüxü̃ ga norü uanü 
ga naxca̱x yéma ĩxü̃ nax nadaiaxü̃ca̱x, 
yerü guxü̃nema ga ĩanewa rü 
Yudéugüxü̃ namuü̃e. 
…… 
20 Rü nüma ga Marduquéu rü 
nanaxümatü nachiga ga yema 
ngupetüxü̃. Rü nhu̱xũchi guxü̃ma ga 
Yudéugü ga ngaicamagüxü̃ rü 
yáxü̃gugüxü̃ ga Achuéruchixü̃anegüwa 
yexmagüxü̃ca̱x nayamugü ga yema 
popera. 21-22 Rü yema poperawa rü 
Yudéugümaxã nüxü̃ nixu nax gucü ya 
taunecügu ga adáũarü tauemacüarü 14 
rü 15 ga ngunexü̃gu (14 rü 15 
feweréru) naxüchigagüaxü̃ca̱x nax 
yemaacü nüxna nacua̱xãchiexü̃ca̱x ga 
yema ngunexü̃gü ga nagu norü 
uanügüme̱xẽwa ínanguxü̃xü̃ ga nümagü 
ga Yudéugü rü yemaacü ga norü 
ngechaü̃gü rü norü axu rü taãxẽxü̃ 
yanguxuchixü̃ca̱x. Rü yema poperawa 
nüxü̃ nixu rü ngẽxguma 
naxüchigagüagu rü name nax 
nügümaxã nataãxẽgüxü̃ rü nügümaxã 
nachibüexü̃ rü ãmare nügüna naxãgüxü̃ 
rü diẽru ngĩxü̃ nanutaque̱xegüxü̃ 
tümaca̱x ya ngearü diẽruã̱xgüxe. 
…… 
 
Marduquéuxü̃ nicua̱xüxü̃gü 
 
10
  
3 Rü nüma ga Marduquéu rü 
ãẽ̱xgacü ga Achuérutüxü̃waama 
nayexma, rü guxü̃ma ga norü 
ngü̃xẽẽruü̃güeru nixĩ. Rü nüma ga 
Marduquéu rü guxü̃ma ga 
Yudéugütanüwa rü ãẽ̱xgacü ya poracü 
nixĩ. Rü guxü̃ma ga natanüxü̃gü rü nüxü̃ 
nangechaü̃gü yerü meama namaxã 
inacua̱x rü guxü̃guma naxca̱x nadau nax 
nhuxãcü nüxü̃ nangü̃xẽẽxü̃.  
ESTER 8 
– 
10 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
368 
 
Tupana rü Chatanáxü̃ naxüchica 
nax Yóxü̃ naxüxü̃ 
 
1
  
1 Rü Úanegu naxãchiü̃ ga wüxi ga 
yatü ga Yógu ãégacü. Nüma rü 
meama namaxü̃ rü nataxuma ga chixexü̃ 
ga nachiga. Rü aixcuma Tupanaarü 
ngúchaü̃ naxü, rü nügüna nadau nax 
taxúemaama chixexü̃ naxüxü̃. 2-3 Rü 
nüma ga Yó rü nüxü̃́ nayexma ga 7 ga 
nanegü rü tamaepü̱x ga naxacügü. Rü 
nüxü̃́ nayexma ta ga 7,000 ga 
carnérugü, rü 3,000 ga camérugü, rü 
500 chimüxü̃ ga wocagü ga puracüruxü̃ 
ixĩgüxü̃, rü 500 ga búrugü ga ingexü̃. Rü 
yexgumarüxü̃ ta nüxü̃́ nayexma ga 
muxü̃ma ga norü puracütanüxü̃gü. Rü 
yemaacü ga nüma ga Yó rü wüxi ga 
yatü ga guxãarü yexera muarü 
yemaxü̃ã̱xü̃chicü nixĩ ga yema 
nachixü̃ane ga léstewaama yexmaxü̃. 
4 Rü gumá Yó nanegü rü wüxichigü 
napatawachigü nanaxügüxü̃ ga peta ga 
nawa nügüna naxugüüxü̃. Rü 
yexgumarüxü̃ ta guxü̃guma tüxna 
naxugüxü̃ ga guxema tamaepü̱x ga 
naeya̱xgü. 5 Rü yexguma marü nawena 
ga yema nanegüarü peta ga naxügüüxü̃, 
rü nüma ga Yó rü nanegüca̱x 
nangemaxü̃. Rü pa̱xmamaxü̃chima 
ínarüdaüxü̃ rü wüxichigü ga 
nanegüégagu rü naxacügüégagu 
Tupanaca̱x nayama̱x rü nayagu ga wüxi 
ga naxü̃na nax yemaacü Tupana nüxü̃́ 
nüxü̃ rüngümaxü̃ca̱x ga yema 
naxacügüarü chixexü̃gü. Rü yemaacü 
nanaxüüxü̃ ga Yó yerü nagu narüxĩnü rü 
ga naxacügü rü bexmana marü 
Tupanape̱xewa guxchaxü̃ naxügüe ga 
norü ĩnüwa ga yexguma peta 
naxügüxü̃gux. 6 Rü wüxi ga ngunexü̃ ga 
yexguma Cori ya Tupanape̱xewa 
naxĩxgu ga norü orearü ngeruü̃gü ga 
dauxü̃cüã̱x, rü nüma ga Chataná rü ta 
Cori ya Tupanape̱xewa nangu. 7 Rü 
nüma ga Cori ya Tupana rü Chatanána 
naca rü nhanagürü: —¿Ngextá ne cuxũ i 
cumax? —nhanagürü. Rü nüma ga 
Chataná rü Corixü̃ nangãxü̃ rü 
nhanagürü: —Guxü̃ i naanegu 
íchayaxüegu i duü̃xü̃gütanüwa 
—nhanagürü. 8 Rü yexguma ga nüma ga 
Cori rü nhanagürü nüxü̃: —¿Ẽ̱xna 
cunangugü ya yimá chorü duü̃ ya Yó? 
Erü nataxuma i ngẽma naanewa ya 
yimárüxü̃ aixcuma chauga ĩnücü rü mea 
 
JÓ 
 
(Yó) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
369 
maxü̃cü. Rü nataxuxü̃ma i chixexü̃ i 
nachiga rü mea nügüna nadau nax 
taxúemaama chixexü̃ naxüxü̃ca̱x 
—nhanagürü. 9 Notürü nüma ga 
Chataná rü Corixü̃ nangãxü̃ rü 
nhanagürü: —Tama notüca̱xmamare 
cuga naxĩnü. 10 Erü cuma rü cunachu̱xu 
nax taxúema guxchaxü̃ namaxã üxü̃ca̱x i 
nümax rü guxãma ya naxacüã̱xgü rü 
norü ngẽmaxü̃gü. Rü cuma rü nüxü̃ 
curüngü̃xẽẽ i guxü̃ma i ta̱xacü i 
naxüxü̃wa, rü ngẽmaca̱x i nüma i 
nhu̱xmax rü wüxi ya yatü ya guxãarü 
yexera muarü wocaã̱xü̃chicü nixĩ nawa i 
ngẽma nachixü̃ane. 11 ¡Rü dücax, nüxü̃ 
íyanaxoxẽxẽ i guxü̃ma i ngẽma nüxü̃́ 
ngẽxmaxü̃, rü ngẽxguma tá nüxü̃ cudau 
nax cupe̱xewatama cumaxã 
naguxchigaxü̃! —nhanagürü. 12 Rü nüma 
ga Cori ya Tupana rü Chatanáxü̃ 
nangãxü̃ rü nhanagürü: —Marü name. 
¡Ẽcü naxü i ta̱xacü i cuma cunaxwa̱xexü̃ 
namaxã i norü ngẽmaxü̃gü ya yimá Yó! 
Notürü tama chanaxwa̱xe nax 
namaxãxü̃chi chixexü̃ cuxüxü̃ 
—nhanagürü. Rü yexguma ga nüma ga 
Chataná rü Cori ya Tupanana nixũgachi. 
13-14 Rü wüxi ga ngunexü̃ ga yexguma 
nanegü rü naxacügü wüxi ga peta ga 
taxü̃ ínaxügüyane naenexẽ ga 
yacüpatawa, rü wüxi ga yatü Yópatawa 
nangu rü namaxã nüxü̃ nayarüxu ga 
nhaa ore: —Yexguma naanewa 
aimüaneruxü̃ i wocagümaxã 
ítapuracüeyane, rü ngẽma búrugü ga 
ingexü̃ rü torü ngaicamánatama 
nachibüe. 15 Rü ngürüãchi ngẽ́ma 
nangugü i Chabéutanüxü̃gü, rü naxca̱x 
nangĩ̱xgü i ngẽma wocagü rü búrugü, rü 
taramaxã nanadai i ngẽma chamücügü i 
puracütanüxü̃gü. Rü chaxicatama 
chinha nax cumaxã nüxü̃ 
chayarüxuxü̃ca̱x —nhanagürü. 16 Rü 
tautama yagúegayane ga yema yatü rü 
to ga yatü yéma nangu rü nhanagürü: 
—Wüxi ya ãẽmacü yexma nangu rü 
wüxigu norü daruü̃gümaxã nanadai i 
ngẽma carnérugü. Rü chaxicatama 
chinha nax cumaxã nüxü̃ 
chayarüxuxü̃ca̱x —nhanagürü. 17 Rü 
yema yatü rü ta tautama yagúegayane 
rü yéma nangu ga norü tamaepü̱x ga 
yatü rü nhanagürü: —Tamaepü̱xtücumü 
i Caudéutanüxü̃gü toxca̱x ínayaxüãchi 
rü naxca̱x nangĩ̱xgü i curü camérugü rü 
ngẽma chamücügü i puracütanüxü̃gü rü 
taramaxã nanadai. Rü chaxicatama 
chinha nax cumaxã nüxü̃ 
chayarüxuxü̃ca̱x —nhanagürü. 18-19 Rü 
yema yatü rü ta tautama yagúegayane 
rü yéma nangu ga to ga puracütanüxü̃ 
rü nhanagürü: —Yimá cunegü rü ngẽma 
cuxacügü rü cune ya yacüchiü̃wa taxü̃ i 
peta ínaxügü. Rü ngürüãchi ngẽ́ma 
ínachianexü̃waama ne naxũ ya wüxi ya 
taxüchicü ya buanecü rü guxü̃cüwawa 
nagu nangu ya yima ĩ rü cuxacügüétügu 
nanguxuchi. Rü guxãma ya cuxacüã̱xgü 
rü ngẽxma tayue. Rü chaxicatama 
chinha nax cumaxã nüxü̃ 
chayarüxuxü̃ca̱x —nhanagürü. 20 Rü 
yexguma ga nüma ga Yó rü inachi rü 
norü ngechaü̃maxã nügüchirugu 
nagáugü rü nügü naba̱i̱xeruxẽxẽ rü 
waixümüanegu nayangücuchi rü 
Tupanaxü̃ nicua̱xüxü̃. 21 Rü yexguma rü 
nhanagürü: —Ngexchiruxãcü 
chauéanüwa chabu nax nhama i 
naanewa changóxü̃ca̱x. Rü 
ngẽxgumarüxü̃ tá ta taxuxü̃táma choxü̃́ 
JÓ 1 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
370 
nangexma i ngẽxguma chayu̱xgux. Rü 
nüma ya Cori ya Tupana choxna nanaxã 
i guxü̃ma, rü nümatama wena choxna 
nanayaxu. ¡Namecümaxü̃chi ya Cori ya 
Tupana! —nhanagürü. 22 Rü yemaacü ga 
Yó rü woo guxü̃ma ga yema 
guxchaxü̃gü nüxü̃ nax ngupetüxü̃ rü 
tama chixexü̃ naxü rü tama 
Tupanamaxã naguxchiga. 
 
Chataná rü Yóxü̃ nida̱xawexẽxẽ 
 
2
  
1 Rü yexguma nawa nanguxgu ga 
ngunexü̃ nax Tupanape̱xewa wena 
nangugüxü̃ ga yema norü orearü 
ngeruü̃gü ga dauxü̃cüã̱x, rü nüma ga 
Chataná rü ta natanügu naxã. 2 Rü nüma 
ga Cori ya Tupana rü nüxna naca rü 
nhanagürü: —¿Ngextá ne cuxũ i cumax? 
—nhanagürü. Rü nüma ga Chataná rü 
nanangãxü̃ rü nhanagürü: —Guxü̃ i 
naanegu íchayaxüegu i duü̃xü̃gütanüwa 
—nhanagürü. 3 Rü yexguma ga nüma ga 
Cori ya Tupana rü nhanagürü nüxü̃: 
—¿Ẽ̱xna cunangugü ya yimá chorü duü̃ 
ya Yó? Rü tataxuma ya texé ya naxrüxü̃ 
ixĩxẽ, rü naxrüxü̃ chauga ĩnüxẽ, rü 
naxrüxü̃ mea maxü̃́xẽ, rü naxrüxü̃ 
chixexü̃wa ngechigaxe, rü naxrüxü̃ 
tügüna dáuxe nax taxúemaama chixexü̃ 
taxüxü̃ca̱x. Rü woo i cuma choxna naxca̱x 
cuca nax chixexü̃ nüxü̃ 
cungupetüxẽẽxü̃ca̱x nüma taxuxü̃ma i 
chixexü̃ naxüyane, notürü nüma rü 
nanaxaixrügumaraxü̃mare i nacümawa rü 
taxuxü̃ma i chixexü̃ naxü —nhanagürü. 
4 Notürü ga nüma ga Chataná rü Cori ya 
Tupanaxü̃ nangãxü̃ga rü nhanagürü: 
—Ngẽxguma taxúema ya texé 
tümaxü̃nexü̃chimaxã chixexü̃ ü̱xgux ya 
wüxíe, rü taxuca̱xma tanaxi̱xãchiãxẽ. Rü 
tügü nax tamaxẽẽxü̃ca̱x rü ítamemare nax 
itanaxãxü̃ i guxü̃ma i ta̱xacü i tüxü̃́ 
ngẽxmaxü̃. 5 Notürü ngẽxguma chi 
naxü̃newaxüchi yadaawexẽẽ̱xgu rü tá 
nüxü̃ cudau nax chixexü̃ tá 
cupe̱xewatama cumaxã yaxugüxü̃ 
—nhanagürü. 6 Rü nüma ga Cori ya 
Tupana rü Chatanáxü̃ nangãxü̃ga rü 
nhanagürü: —Marü name. ¡Rü namaxã 
naxü i ngẽma cuma cunaxwa̱xexü̃, notürü 
taxũtáma nüxü̃ cudáu i norü maxü̃! 
—nhanagürü. 7 Rü yexguma ga nüma ga 
Chataná rü Cori ya Tupanape̱xewa 
nixũgachi, rü Yóca̱x ínananguxẽxẽ ga 
wüxi ga cháxüne ga poraxü̃ ga guxü̃ma 
ga naxü̃newa irüyi̱xixü̃. Rü naeruwa 
inaxügü rü nhu̱xmata nacutüwa nangu. 
8 Rü yexguma ga nüma ga Yó rü 
tanimucate̱xewa narüto. Rü nanayaxu ga 
wüxi ga ngáxwechipe nax yemamaxã 
nügü yawü̱xünexü̃ca̱x. 9 Notürü tüma ga 
naxma̱x rü nhatagürü nüxü̃: —¿Nhama rü 
ta pora cuxü nax mea Tupanape̱xewa 
cumaxü̃xü̃? ¡Rü Tupanamaxã chixexü̃ 
naxuegu rü noxtacüma nayu! 
—nhatagürü. 10 Notürü ga nüma ga Yó rü 
ngĩxü̃ nangãxü̃ga rü nhanagürü: —Pa 
Nge, tama name i ngẽmaãcü chixexü̃ i 
oremaxã quidexa. Rü guxü̃guma taãxẽãcü 
tanayaxu i ngẽma mexü̃gü i Tupana 
tüxna ãxü̃. ¿Rü nhuxãcü chi i taxũchima 
nayaxuxü̃ i ngẽma guxchaxü̃gü i taxca̱x 
ínguxü̃? —nhanagürü. Rü yemaacü ga Yó 
rü woo yema nüxü̃ nax ngupetüxü̃ rü 
tama chixexü̃ naxü rü bai ga norü 
dexawa. 
 
Yóxü̃ ínayadaugü ga namücügü 
11 Rü nüma ga Yó rü nüxü̃́ nayexma ga 
tamaepü̱x ga namücügü, rü wüxi rü 
JÓ 1 
,  
2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
371 
Erifá ga Temáü̃anecüã̱x ixĩxü̃, rü to rü 
Biridá ga Chúaanecüã̱x ixĩxü̃, rü yema 
to rü Chofá ga Naamáanecüã̱x ixĩxü̃. Rü 
yexguma nüxü̃ naxĩnüechigagu ga 
naguxü̃raü̃xü̃ ga guxchaxü̃gü nüxü̃ nax 
ngupetüxü̃ ga Yó, rü wüxigu naxü̃tawa 
naxĩ nax nataãxẽgüxẽẽãxü̃ca̱x rü 
naxümücügüaxü̃ca̱x nawa ga yema 
ngúxü̃ nax yangexü̃. 12 Rü yexguma 
yáxü̃gutama naxĩxgu rü Yóxü̃ nadaugü, 
rü yema poraãcü nax yada̱xawexü̃ rü 
tama aixcuma nüxü̃ nacua̱xgü. Rü 
yemaca̱x inanaxügüe ga aita nax 
naxüexü̃ rü naxauxexü̃. Rü yema taxü̃ 
ga ngechaü̃ nax yangegüxü̃gagu rü nügü 
narügáutechirugü rü waixümüte̱xe 
nügüerugu nagünagüte̱xegü. 13 Rü 
yemawena rü Yómaxã nhaxtüanewa 
narütogü. Rü 7 ga ngunexü̃ rü 7 ga 
chütaxü̃ yéma nayexmagü rü taxuxü̃ma 
ga dexa nanaxuxuchigü, yerü nüxü̃ 
nadaugü ga Yó ga taxü̃ ga ngúxü̃ nax 
yangexü̃. 
 
Nidexa ga Yó naxca̱x ga yema 
ngúxü̃ ga naxca̱x ínguxü̃ 
 
3
  
1 Rü düxwa nidexa ga Yó rü 
chixexü̃ namaxã naxuegu ga yema 
ngunexü̃ ga nagu nabuxü̃ rü nhanagürü: 
2-3 —Nachixe ga yema chütaxü̃ ga nagu 
changóxü̃. Rü nachixe ga yema ngunexü̃ 
ga nagu chabuxü̃. 
…… 
20 ¿Tü̱xcüü̃ ya Tupana i tüxü̃ 
nangóexẽẽxü̃ ya yíxema ngúxü̃ 
ingeechaxe? ¿Rü tü̱xcüü̃ i tüxü̃ 
namaxẽẽxü̃ ya yíxema guxchaxü̃gü rü 
ngechaü̃gü tümaca̱x ínguechaxe? 21 ¿Rü 
tü̱xcüü̃ tama tayu ya yíxema yuca̱x 
dáuxe rü woo poraãcü naxca̱x tada̱xgu 
nhama diẽru icúxü̃ca̱x idauxü̃rüxü̃? 
22 Rü ngẽma taãxẽ i naxca̱x tadauxü̃ rü 
düxwa tüxna nangu i ngẽxguma 
tayu̱xgux. 23 ¿Rü ta̱xacüca̱x nangóxü̃ ya 
wüxi ya yatü ega chi Tupana ngúxü̃wa 
rü guxchaxü̃wa namaxẽẽãgu? 24 Rü 
ngẽma choxü̃́ nax nangúxü̃gagu rü tama 
chataiya rü ngẽma nax chaxaxuxü̃ rü 
chauxgüxü̃etü rü nhama dexárüxü̃ 
nichuru. 25 Rü guxü̃ma ga yema 
guxchaxü̃gü ga naxca̱x chamuü̃xü̃ rü 
nhu̱xmax rü chawa nangu. 26 Rü taguma 
icharüngü̃ rü taguma chataãxẽ, erü 
ngẽma guxchaxü̃gü rü chagu nangu, rü 
ngẽmagagu rü nataxu i chorü taãxẽ 
—nhanagürü ga Yó. 
 
Erifá rü Yóxü̃ naxucu̱xẽ 
 
4
  
1 Rü Erifá ga Temáü̃cüã̱x ixĩxü̃ rü 
Yóna naca rü nhanagürü nüxü̃: 
2 —Ngẽxguma chi texé cumaxã idexagu 
¿rü taxũchima cuxü̃́ nawa̱xtümüü̃xü̃? 
Erü taxucürüwama charüchianemare 
nax tama cumaxã chidexaxü̃. 3-5 Rü 
cuma nax tüxü̃ cungúexẽẽxü̃ ga guxema 
muxema ga guxchaxü̃ tüxü̃ 
ngupetügüxe, rü tüxü̃ cuporaxẽẽxü̃ ga 
guxema turáxe, rü tüxü̃́ 
cunangúchaü̃xẽẽxü̃ nax ítarüdaxü̃ca̱x ga 
guxema rünguxe, rü tümamaxã 
cuporaxü̃ ga guxema rünguxchaü̃xe, 
notürü i nhu̱xmax nax guxchaxü̃gü 
cuxca̱x ínguxü̃, rü cuma rü cungearü 
poraã̱x rü cumuü̃. 6 Rü cuma nax 
aixcuma Tupanaaxü̃́ cupuracüxü̃ rü 
mecü ya norü duü̃ quixĩxü̃ ¿rü nhuxãcü 
i tama aixcuma nagu cuyaxõxü̃ ya yimá 
nüxna nadaucü i ngẽma mexü̃ i 
duü̃xü̃gü? 7 ¡Rü mea nagu rüxĩnü! ¿Wüxi 
ya duü̃xẽ ya aixcuma mexe rü taguma 
JÓ 2 
– 
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
372 
chixexü̃ ǘxe, rü marü nhuxgu nüxü̃ 
cudauxü̃ nax ngürümare Tupana tüxü̃ 
poxcuxü̃? —nhanagürü ga Erifá. 
…… 
 
Yó rü namücügüxü̃ nangãxü̃ 
 
6
  
1-3 Rü nüma ga Yó rü nanangãxü̃ga rü 
nhanagürü: —Ngẽxguma chi guxü̃ma 
i chorü ngechaü̃gü rü chorü guxchaxü̃gü 
rü inayáxgu, rü naxnechicüte̱xe ya taxtü i 
taxü̃wa ngẽxmagücüarü yexera chi nayá. 
Rü ngẽma ngúxü̃ nax chingexü̃ca̱x nixĩ nax 
düxwa ore i tama mexü̃maxã 
chachonagüxü̃. 
…… 
8-9 Chierüna Tupana noxtacüma 
choxna naxãxgu i ngẽma nüxna naxca̱x 
chaca̱xü̃ i chanaxwa̱xexü̃. Rü chierüna 
wüxicana choxü̃ yagaxgu nax ngẽxma 
nagúxü̃ca̱x i chorü maxü̃. 10-11 Rü 
nhu̱xmax nax ngúxü̃ chingexü̃, rü wüxi i 
chorü taãxẽ nixĩ nax choxü̃ yagaxü̃ 
nhamarüta nüxü̃ changechaü̃ i norü ore 
ya Tupana ya üünecü. Rü nhu̱xmax rü 
chagúarü poraã̱x rü marü tama yaxna 
namaxã chaxĩnü i ngẽma guxchaxü̃gü rü 
marü taxuca̱xma tü̱xcüü̃ nua 
chamaxecha. 12 Rü chorü maxü̃ rü tama 
wüxi ya nutarüxü̃ natai. Rü chama rü 
tama wüxi i brṍcherüxü̃ chatai. 13 Rü 
taxucürüwa chaugünatama pora chaxã 
rü taxúema texé choxü̃ taporaxẽxẽ. 14 Rü 
wüxi i tamücü i ngúxü̃ ingexü̃ rü nüxü̃ 
tangechaü̃ woo tama yimá guxãétüwa 
ngẽxmacümaxã yaxaixcumagu. 
15 Notürü i pemax, Pa Chomücügüx, rü 
tama chamaxã pixaixcumagü. Rü 
nhama wüxi i natüxacü i paxü̃rüxü̃ 
pexĩgü. 
…… 
21 Rü ngẽmaãcü pexĩgü cha̱u̱xca̱x i 
pemax. Rü nüxü̃ pedau i nhaa taxü̃ i 
chorü guxchaxü̃ notürü peba̱i̱xãchiãxẽ 
rü ngẽmaca̱x pemuü̃e. 
…… 
24 ¡Chamaxã nüxü̃ pexu nax ngextá 
íchatüxü̃ rü chixexü̃ chaxüxü̃! Rü chama 
rü tá charüngea̱xmare. 25 Rü taxúema 
nüxü̃ taxo i wüxi i ore i aixcuma ixĩxü̃, 
notürü i pema rü taxuxü̃ma i chixexü̃ 
chaxüchiréxü̃ rü choxü̃ pexugü 
—nhanagürü ga Yó. 
…… 
 
Biridá rü Yóxü̃ nangãxü̃ 
 
8
  
1 Rü nüma ga Biridá ga 
Chúaanecüã̱x rü Yóxü̃ nangãxü̃ga 
rü nhanagürü: 2 —Nhamarüta Pa Yó, rü 
quidexachigüama. ¿Rü nhuxguxüratáta 
nüxü̃ curüchauxü̃ nax nhama wüxi ya 
buanecü ya tacürüxü̃ yixĩxü̃ i curü 
dexa? 3 Rü Tupana ya guxãétüwa 
ngẽxmacü rü guxü̃guma nixaixcuma rü 
tama nanangupetüxẽẽmare i wüxi i 
chixexü̃. 4 Rü gumá cunegü rü maneca 
Tupanape̱xewa chixexü̃ naxüe, rü 
ngẽmaca̱x nüma ya Tupana rü 
nanapoxcue naxca̱x ga yema naxügüxü̃. 
…… 
13 Rü ngẽmatama nixĩ i nüxü̃ 
ngupetüxü̃ i guxü̃ma i duü̃xü̃gü i 
chixexü̃arü üruxü̃ ixĩgüxü̃ rü Tupanaxü̃ 
rüngümaexü̃, rü guxü̃ i nagu naxĩnüexü̃ 
rü ngẽxma narüxomare. 
…… 
20 Tupana rü taguma nüxü̃ 
inayarüngüma ya yimá yatü ya 
chixexü̃wa ngechigacü, rü tama nüxü̃ 
narüngü̃xẽẽ i ngẽma duü̃xü̃gü i 
chixexü̃arü üruxü̃ ixĩgüxü̃. 21 Rü nüma 
JÓ 4 
,  6,   
8 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
373 
ya Tupana rü tá wena cuxü̃ nacugüxẽxẽ 
rü tá curü taãxẽmaxã tagaãcü aita 
cunaxüxẽxẽ —nhanagürü ga Biridá. 
…… 
 
Yó rü Biridáxü̃ nangãxü̃ 
 
9
  
1 Rü yexguma ga Yó rü Biridáxü̃ 
nangãxü̃ rü nhanagürü: 2 —Chama 
rü meama nüxü̃ chacua̱x i guxü̃ma i 
ngẽma, rü nataxuma i ngexwaca̱xü̃xü̃ i 
chamaxã nüxü̃ quixuxü̃. Rü aixcuma 
nixĩ nax Tupanape̱xewa rü nataxuxü̃ ya 
yatü ya ngearü chixexü̃ã́cü. 3 Rü 
ngẽxguma chi wüxi ya yatü rü 
Tupanape̱xewa nügü ínapoxü̃chaü̃gu, rü 
woo 1000 i oremaxã nügü ínapoxü̃gu, 
rü bai i wüxi rü ningu nax nügü namaxã 
ínapoxü̃xü̃. 
…… 
15 Rü woo chi changearü 
chixexü̃ã̱xgux, rü taxucürüwama 
chanangãxü̃ erü nüma nixĩ i chorü 
maxü̃xü̃ nangugüxü̃. Rü ngẽma nax 
nüxü̃́ changechaü̃tümüxü̃xicatama nixĩ i 
choxü̃́ tauxchaxü̃ nax naxca̱x íchaca̱xü̃. 
…… 
19 ¿Rü texé nagu tarüxĩnü nax tümaarü 
poramaxã tá nüxü̃ tarüporamaexü̃? Erü 
nüxicatama nixĩ i naporaxü̃ rü 
yaxaixcumaxü̃. ¿Rü texé tá nüxna taca i 
norü maxü̃chiga? 
…… 
33-34 Rü chierüna toxca̱x nangexmagu i 
wüxi i ãẽ̱xgacü i guxchaxü̃arü 
mexẽẽruxü̃ i Tupanamaxã rü chamaxã 
icuáxü̃ nax chauétüwa nachogüxü̃ nax 
tama choxü̃ yapoxcuchigüxü̃ca̱x rü 
choxü̃ yamuü̃xẽẽchigüxü̃ca̱x ya Tupana. 
35 Rü ngẽxguma i chama rü taxũchima 
chamuü̃ãcüma namaxã chidexa, erü 
cha̱u̱xca̱x rü taxuxü̃ma i chixexü̃ 
nape̱xewa chaxü —nhanagürü ga Yó. 
…… 
 
Chofá rü Yóxü̃ nangãxü̃ 
 
11
  
1 Rü yexguma ga Chofá ga 
Naamáanecüã̱x rü Yóxü̃ 
nangãxü̃ rü nhanagürü: 2 —Guxü̃ma i 
ngẽma dexagüane i nüxü̃ quixuxü̃ca̱x rü 
tá chanangãxü̃. Rü tama ngẽma nax 
namaarü dexaã́xü̃ca̱x nixĩ i aixcuma 
yixĩxü̃ i wüxi i duü̃xü̃arü ore. 3 ¿Rü 
cuma nagu curüxĩnügu i ngẽma curü 
dexamaxã chi toxü̃ curüngea̱xgüxẽxẽ rü 
taxúechima cuxü̃ tangãxü̃gaxü̃ naxca̱x i 
ngẽma curü ore i namaxã toxü̃ 
cucugücüraxü̃xü̃? 4 Rü cuma nüxü̃ 
quixuxgu rü nawe̱xgu i ngẽma curü ĩnü, 
rü cugü ícurümearü maxü̃ã̱x i 
Tupanape̱xewa. 5 Chierüna Tupana 
idexagu nax cumaxã nüxü̃ yaxuxü̃ca̱x i 
ngẽma nüma cumaxã nagu naxĩnüxü̃. 
6 Rü nüma ya Tupana rü chi cuxca̱x 
nanango̱xẽxẽ nax ta̱xacüwa yixĩxü̃ ga 
chixexü̃ cuxüxü̃, erü nüma rü aixcuma 
nüxü̃ nacua̱x i guxü̃ma i cuxüxü̃. Rü 
ngẽmaãcü i cuma rü tá nüxü̃ cucua̱x rü 
íxramarexü̃ i poxcu cuxna naxã rü tama 
i ngẽma cuxüxü̃maxã wüxiguxü̃. 7 ¿Rü 
nüxü̃ cucuáxü̃ yixĩxü̃ i ngẽma 
Tupanaarü ĩnü i ẽxü̃guxü̃? ¿Rü cuxü̃́ 
natauxchaxü̃ nax nüxü̃ cucuáxü̃ i ngẽma 
nagu naxĩnüxü̃ ya yimá guxãétüwa 
ngẽxmacü? 
…… 
11 Rü nüma ya Tupana rü aixcuma 
nüxü̃ nacua̱x nax texé tixĩxü̃ ya yíxema 
idorata̱xáxe. Rü nüma rü nüxü̃ nadau i 
ngẽma chixexü̃. ¿Ẽ̱xna cuma nagu 
curüxĩnügu rü tama nixĩ i nüxü̃ nacuáxü̃ 
JÓ 8 
,  9,   
11 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
374 
i ngẽma cuxüxü̃? 12 Rü wüxi i duü̃xü̃ i 
Tupanaarü cua̱xwa nügü nguxẽẽchaü̃xü̃ 
rü nhama wüxi i búruxacü i nügü 
duü̃xü̃wa nguxẽẽchaü̃xü̃rüxü̃ nixĩ. 13 ¡Rü 
íyachaxãchi nax chixexü̃ cuxüxü̃ rü 
mexü̃ naxü! ¡Rü Tupanana naca nax 
cuxü̃ nangü̃xẽẽxü̃ca̱x! 14 Rü ngẽxguma 
chixexü̃ cuxü̱xgu ¡rü nüxna ixũgachi! 
Erü tama name i curü maxü̃wa 
cunaxüchica i ngẽma chixexü̃. 15 Rü 
ngẽxgumarica tá nixĩ i cungearü 
chixexü̃ãcüma cudaunagüxü̃ rü 
taãxẽãcüma Tupanamaxã quidexaxü̃ rü 
taxũtáma cumuü̃xü̃ —nhanagürü ga 
Chofá. 
…… 
 
13
  
1 Rü yexguma ga nüma ga Yó rü 
nanangãxü̃ rü nhanagürü: 
—Guxü̃ma i ngẽma nüxü̃ pexuxü̃ rü 
chauxetümaxã nüxü̃ chadau, rü 
chauchi̱xẽmaxã nüxü̃ chaxĩnü. 2 Rü 
ngẽma pema nüxü̃ pecuáxü̃ rü chama rü 
ta nüxü̃ chacua̱x. Rü taxuwama nixĩ i 
pexü̃ nax charünhaxtügumaexü̃ i chorü 
cua̱xwa. 3 Notürü narümemae chi nixĩ 
nax Tupanamaxãxü̃chi chidexaxü̃ nax 
namaxã togü tachoxü̃gagüxü̃ ya yimá 
guxãétüwa ngẽxmacü. 4 Pema rü perü 
doramaxã peyadüxü i ngẽma aixcuma 
ixĩxü̃. Rü pema rü nhama dutúrugü i 
taxúexü̃ma üxü̃xü̃rüxü̃ pexĩgü. 
…… 
15 Rü woo chi Tupana nhaa 
guxchaxü̃maxã choxü̃ ima̱xgu, notürü 
nape̱xewaxüchi rü tá chaugü íchapoxü̃ama, 
erü taxuxü̃ma i chixexü̃ chaxü. 
…… 
23 ¡Chamaxã nüxü̃ ixu! ¿Ta̱xacürü 
chixexü̃ chaxü? ¿Rü ta̱xacüwa nixĩ i 
tama Tupanaga chaxĩnüxü̃? 
24 ¿Ta̱xacüca̱x cha̱u̱xcha̱xwa cudauegu? 
¿Rü tü̱xcüü̃ wüxi i curü uanürüxü̃ 
chamaxã quixĩ? —nhanagürü ga Yó. 
…… 
 
Erifá rü wenaxarü Yóxü̃ nangãxü̃ 
 
15
  
1 Rü yexguma ga Erifá rü 
nanangãxü̃ga rü nhanagürü: 
2 —¿Ngẽmaãcü yadexaxü̃ ya wüxi ya yatü 
ya nüxü̃ cuácü? Rü ngẽma curü ore i 
cugü namaxã ícupoxü̃xü̃ rü nhama 
buanecürüü̃mare nixĩ. 3 Rü wüxi ya yatü 
ya aixcuma nüxü̃ cuácü rü taguma 
ngeãxẽãcümare nidexa rü tama nügü 
ínapoxü̃ namaxã i ore i natüxca̱xmamare 
ixĩxü̃. 4 ¿Ẽ̱xna tama Tupanaxü̃ cumuü̃? 
¿Rü ẽ̱xna tama nüxü̃ cungechaü̃? 
…… 
12 ¿Rü tü̱xcüü̃ i ngẽma ngúxü̃ i 
quingexü̃ cuxü̃ narüporamae rü 
ngẽmaca̱x cunuxetü? 13 ¿Rü tü̱xcüü̃ 
Tupanamaxã cunu rü ngẽmaca̱x tama 
cuxãne nax nape̱xewa naxca̱x quidexaxü̃ 
i ngẽma cuxca̱x ínguxü̃? 
…… 
20 Rü ngẽma duü̃xü̃ i chixexü̃ rü 
nuxwa̱xexü̃, rü norü maxü̃ rü nanuxu rü 
guxü̃guma nachixeãxẽechamare. 
…… 
34 Rü ngẽma chixri maxẽxü̃ i duü̃xü̃gü rü 
tá nangexacügümare. Rü yima napatagü 
ya muarü ngẽmaxü̃ã́ne ngĩmaxã i ngẽma 
diẽru i chixexü̃wa ngĩxü̃ nayaxu̱xcü rü tá 
nixae —nhanagürü ga Erifá. 
…… 
 
Yó rü Erifáxü̃ nangãxü̃ 
 
16
  
1-2 Rü yexguma ga Yó rü 
nanangãxü̃ga rü nhanagürü: 
—Marü mue̱xpü̱xcüna nüxü̃ chaxĩnü i 
JÓ 11 
,  13,  15,   
16 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
375 
nangexgumaraxü̃xü̃ i dexa. Pema rü 
tama taãxẽ choxna pexã, rü yexeraãcü 
ngúxü̃ choxü̃ pingexẽẽgü. 3 Rü ngẽma 
perü dexagü i taxuwama mexü̃ rü 
ipeyadaxẽẽmare. ¿Rü nhuxguxüratáta 
nüxü̃ perüxoexü̃ nax chixri chauchiga 
pidexagüechaxü̃? 
…… 
15 Chama rü chorü ngechaü̃maxã 
naxchiru i témüxü̃gu chicu̱x, rü 
tanimucagu chaxüeru. 16 Rü axumaxã 
düxwa charüchachiwe rü ngẽmaca̱x 
charüchaxetü. 17 Rü ngẽmaãcü 
cha̱u̱xca̱x ínangu woo taguma nhuxgu 
texémaxã chanu rü taxuxü̃ma i 
chixexü̃gu charüxĩnüãcüma chayumüxẽ. 
18 Rü nhaa guxchaxü̃gü i cha̱u̱xca̱x 
íngugüxü̃gagu, rü chanaxwa̱xe nax texé 
choxü̃ ípoxü̃xü̃. Rü ngẽma naxca̱x 
íchaca̱xü̃ nixĩ nax naxü̃pa nax chayuxü̃ 
rü aixcuma nangóxü̃ nax tama bexma 
pecádu chaxüxü̃gagu yixĩxü̃ i ngúxü̃ 
chingexü̃. 19-20 Rü nhama wüxi i 
duü̃xü̃pe̱xewa tamücüétüwa 
idexaxü̃rüxü̃ rü bexmana tayíxema i 
dauxü̃guxü̃ i naanewa ya chauétüwa 
idexáxe rü nüxü̃ ixuxe i Tupanape̱xewa 
i ngẽma chorü ĩnügü nax ngẽmaãcü 
nüma ya Tupana rü nüxü̃ nax 
nadauxü̃ca̱x i ngẽma chauxgüxü̃etü rü 
nüxü̃́ changechaü̃tümüxü̃xü̃ca̱x 
—nhanagürü ga Yó. 
…… 
 
17
  
1 Rü nüma ga Yó rü nhanagürü 
ta: —Marü nataxuma i chorü 
pora rü marü ningaica nax chayuxü̃. Rü 
chauxmaxü̃ i nagu tá chatáxü̃ rü marü 
ínamemare. 2 Rü ngẽma duü̃xü̃gü i 
chauxü̃tawa ngẽxmagüxü̃ rü nua choxü̃ 
yacugüemarexü̃ nixĩgü. Rü ngunecü rü 
chütacü rü nüxü̃ chadau nax nhuxãcü 
choxü̃ nachixewegüechaxü̃. 
…… 
11 Rü ngẽma ngunexü̃gü i nagu 
chamaxü̃xü̃ rü nigúetanü, rü guxü̃ma i 
ngẽma chaxüxchaü̃xü̃ rü nagu 
charüxĩnüxü̃ rü ngẽxma narüxogümare. 
…… 
13 Rü yuxicatama nixĩ i ngẽma 
íchanangu̱xẽẽxü̃ nax ngẽma ẽanexü̃gu 
charüngü̃xü̃ca̱x —nhanagürü ga Yó. 
…… 
 
Biridá rü wenaxarü Yóxü̃ nangãxü̃ 
 
18
  
1-2 Rü yexguma ga nüma ga 
Biridá rü Yóxü̃ nangãxü̃ga rü 
nhanagürü: —¿Nhuxguxüratáta nüxü̃ 
curüchauxü̃ nax ngẽmaãcü quidexaxü̃? 
Rü ngẽxguma chi aixcuma yixĩxgu i 
curü ore rü marü name i yigümaxã 
tidexagü. 
…… 
5 Rü ngẽma chixri maxü̃xü̃ i duü̃xü̃ rü 
paxa inayagu̱x i norü maxü̃, rü 
ngẽmawena rü taxũtáma wena namaxü̃ 
i nhama i naanewa. 
…… 
7 Rü ngẽma nacüma i chixexü̃ i naxca̱x 
mexü̃ rü taxũtáma mea nüxü̃́ 
ínanguxuchi. Rü nüma tátama nagu 
nangu i ngẽma chixexü̃ i togüca̱x nagu 
naxĩnüxü̃. 
…… 
11 Rü ngẽma chixri maxü̃xü̃ i duü̃xü̃ rü 
guxü̃ i naanewa rü duü̃xü̃gü 
nanaxãxũnegü, rü ngextá ínaxũxü̃wa rü 
nawe ningẽxü̃tanü. 
…… 
17 Rü guxü̃ma i nachiga rü tá 
inayarüxo i nhama i naanewa, rü marü 
JÓ 16 
– 
18 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
376 
taxuwatáma duü̃xü̃gü nüxna 
nacua̱xãchie. 
…… 
21 Rü ngẽmaãcü ngẽxma nayagu̱x i 
norü maxü̃ i ngẽma duü̃xü̃ i chixri 
maxü̃xü̃ i tama Tupanaxü̃ cuáxchaü̃xü̃ 
—nhanagürü ga Biridá. 
 
Yó rü namücügüxü̃ nangãxü̃ 
 
19
  
1-2 Rü yexguma ga nüma ga Yó 
rü namücügüxü̃ nangãxü̃ga, rü 
nhanagürü: — ¿Nhuxguxüratáta i nüxü̃ 
perüchauxü̃ nax choxü̃ 
penaxi̱xãchiãẽxẽẽxü̃ rü ngúxü̃ choxü̃ 
pingexẽẽxü̃ namaxã i perü dexa? 3 Rü 
guxü̃guma chamaxã peguxchigagü. 
¿Ẽ̱xna tama pexãnee nax ngẽmaãcü 
chamaxã pexĩgüxü̃? 
…… 
7 Rü poraãcü aita chaxü nax texé 
choxü̃ íyapoxü̃xü̃ca̱x, notürü taxúema 
choxü̃ tangãxü̃. Rü ngü̃xẽẽca̱x íchaca rü 
taxúema choxü̃ tarüngü̃xẽẽ. 8 Rü Tupana 
rü choxü̃ nipoxyemaxü̃ rü choxü̃ 
nixẽyemaxü̃ nax taxucürüwa 
chaxüpetüxü̃ca̱x. 
…… 
11 Rü poraãcü chamaxã nanu rü 
nhama wüxi i norü uanürüxü̃ chamaxã 
nixĩ. 
…… 
19 Rü ngẽma chamücüxüchigüchire̱x 
ixĩgüxü̃ rü chauxchi naxaie. Rü ngẽma 
poraãcü nüxü̃ 
changechaü̃güxüchichiréxü̃ rü chamaxã 
narüxuanügü. 20 Rü ngẽma cha̱u̱xcha̱xmü 
rü marü chauxchina̱xãwa nayaxũ̱x. 
Notürü naétüwa i ngẽma rü chamaxama. 
21 ¡Pexü̃́ changechaxü̃tümüxü̃, Pa 
Chomücügüx! Erü nüma ya Tupana rü 
naxme̱xmaxã choxü̃ nima̱x. 22 ¿Tü̱xcüü̃ i 
pema rü Tupanarüxü̃ chawe 
pingẽxü̃tanüxü̃? ¿Rü tama ẽ̱xna i 
marütama yixĩxü̃ nax chixexü̃ chamaxã 
pexüxü̃? 23-24 Rü chierü texé naxümatügu 
i chorü dexa. Rü chierü wüxi i 
férunaxca̱x i ümatüruü̃maxã 
chũbutachinügu rüe̱xna nutatachinügu 
naxümatügu i nhaa chorü ore nax 
guxü̃guma ngẽ́ma nangexmaechaxü̃ca̱x. 
25 Rü chama rü nüxü̃ chacua̱x rü yimá 
choxü̃ ípoxü̃cü rü namaxü̃. Rü nüma tá 
nixĩ i chauétüwa nachogüxü̃ i nhama i 
naanewa. 26 Rü woo i nhaa chaxune rü tá 
nua chanata̱x, notürü ngexwaca̱xü̃xü̃ i 
chaxunemaxã rü ngóxü̃wama tá 
Tupanaxü̃ chadau. 27 Rü chamatama 
chauxetümaxã tá nüxü̃ chadau rü tama 
toguxexetümaxã —nhanagürü ga Yó. 
…… 
 
Wenaxarü Yóxü̃ nangãxü̃ ga Erifá 
 
22
  
1,2 Rü yexguma ga nüma ga 
Erifá rü Yóxü̃ nangãxü̃ rü 
nhanagürü: —¿Cuma nagu curüxĩnügu 
rü Tupanaaxü̃́ namexü̃ ya wüxi ya yatü 
ega nüxü̃ cua̱xüchicü yixĩxgu? 3 ¿Rü 
yimá Tupana ya guxãétüwa ngẽxmacü 
rü ta̱xacürü mexü̃ tá cuwa nayaxu ega 
mea cumaxü̱̃xgu rü nape̱xewa 
nataxu̱xgu i curü chixexü̃? 4-5 Rü 
nhu̱xmax nax Tupana cuxü̃ poxcuxü̃ rü 
tama i ta̱xacürü mexü̃ nax cuxüxü̃gagu 
nixĩ i cuxna nacaxü̃ rü cuxü̃ 
yanawe̱xãchixẽẽxü̃. Notürü ngẽma curü 
chixexü̃ i taxüchixü̃ i taxuguma 
yagúxü̃gagu nixĩ i cuxü̃ napoxcuxü̃. 
…… 
12 Rü nüma ya Tupana rü 
dauxü̃waxü̃chi nangexma rü yimá 
JÓ 18,  19,   
22 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
377 
ẽxtagü ya dauxü̃wa nüxü̃ idaucü rü 
nacutütüü̃wa nangexmagü. 
13-14 ¿Nhuxãcü i cuma i nagu curüxĩnüxü̃ 
nax Tupana tama nüxü̃ nacuáxü̃ i 
ngẽma cuxüxü̃ rü ngẽma pamüxü̃ i 
caixanexü̃gagu taxucürüwa cuxü̃ 
nangugüarü maxü̃ã́xü̃? ¿Rü nhuxãcü 
nüxü̃ quixuxü̃ nax Tupana tama cuxü̃ 
dauxü̃? Erü nüma rü guxü̃wama naxũ i 
dauxü̃wa. 
…… 
21 ¡Rü dücax, rü wenaxarü 
Tupanamaxã rüngüxmü! Rü ngẽmaãcü 
tá wenaxarü mea cuxü̃ naxüpetü. 22 ¡Rü 
irüxĩnü i norü ucu̱xẽ rü cuãẽgu namaxã 
nanguxü̃ i norü ore! 23-25 Rü ngẽxguma 
chi yimá guxãétüwa ngẽxmacüna cugü 
cuxãgu rü naxca̱x cutáegu̱xgux rü chi 
cugüna cuyaxũgachixẽẽgu i guxü̃ma i 
chixexü̃ i cuchiü̃wa ngẽxmaxü̃ rü chi 
cugüwa nüxü̃ cuxoo̱xgu nax cuxü̃́ 
nangúchaü̃xü̃ i diẽru rü úirugü, rü 
nümatátama ya Tupana tá nixĩ i cuxca̱x 
nhama taxü̃ i curü úiru rü curü 
diẽrurüxü̃ yixĩxü̃. 26 Rü ngẽxguma rü tá 
curü taãxẽ nixĩ ya Tupana rü 
taxuca̱xtáma nüxü̃ cuxãne. 27 Rü 
ngẽxguma curü yumüxẽwa ta̱xacüca̱x 
nüxna cuca̱xgu, rü nüma rü tá cuxü̃ 
naxĩnü. Rü cuma rü tá cuyanguxẽxẽ i 
guxü̃ma i ngẽma namaxã icuxunetaxü̃. 
28 Rü guxü̃ma i ngẽma cuxüxü̃wa rü mea 
tá ínanguxuchi. Rü Tupana rü cua̱x tá 
cuxna naxã nax mea yaxũxü̃ i curü 
maxü̃. 29 Erü nüma ya Tupana rü 
nanaxãnexẽxẽ i ngẽma nügü icua̱xüü̃xü̃ 
notürü ínanapoxü̃ i ngẽma 
nape̱xewatama tama nügü icua̱xüü̃xü̃ 
—nhanagürü ga Erifá. 
…… 
 
Yó rü nügü ínixuechigüama nax 
taguma chixexü̃ naxüxü̃ 
 
23
  
1-2 Rü yexguma ga nüma ga Yó rü 
nanangãxü̃ga rü nhanagürü: 
—Chanaxi̱xãchiãẽãcüma tá chanangãxü̃ga 
i nhu̱xmax erü nüma ya Tupana rü 
naxme̱xmaxã choxü̃ nima̱x. 3-4 Rü chierü 
nüxü̃ chacua̱xgu nax ngextá Tupanaxü̃ 
ichayanga̱u̱xü̃ nax naxü̃tawa changuxü̃ca̱x, 
rü namaxã ngẽ́ma chayarüdexaxü̃ca̱x, rü 
nüxü̃ chixuxü̃ca̱x i ngẽma choxü̃ 
ngupetüxü̃. Erü choxü̃́ nangexma nax 
ta̱xacümaxã chanangãxü̃gaxü̃. 
…… 
10 Notürü nüma rü nüxü̃ nacua̱x nax 
nhuxãcü mea chamaxü̃xü̃ rü ngẽmaca̱x 
ngẽxguma choxü̃ naxü̱xgu rü nhama 
úiru i ngearü ãũãchiã́xü̃rüxü̃ tá chixĩ. 
11 Rü chama rü guxü̃guma mea naga 
chaxĩnü rü taguma nüxna íchaxũxũ i 
ngẽma norü ucu̱xẽ i chamaxã nüxü̃ 
yaxuxü̃. 12 Rü guxü̃guma mea 
chayanguxẽxẽ i norü mugü rü norü 
ucu̱xẽgü, rü taguma choxrütama 
ngúchaü̃ chaxü. 13 Rü ngẽxguma ta̱xacü 
naxüxchaü̃xgu i nümax rü nanaxü, rü 
taxúema texé tanaxüchicüxü i ngẽma 
norü ĩnü. 14 Rü ngẽma nüma nagu 
naxĩnüxü̃ nax chamaxã naxüãxü̃ rü tá 
nanaxü wüxigu namaxã i ngẽma to i 
nangexgumaraxü̃xü̃ i tá chamaxã 
naxüxü̃. 15 Rü ngẽmaca̱x nüxü̃ chamuü̃. 
Rü ngẽxguma nagu charüxĩnümaregu i 
ngẽma choxü̃ ngupetüchaü̃xü̃ rü muü̃ 
cha̱u̱xca̱x ínangu —nhanagürü ga Yó. 
…… 
 
24
  
1 Rü nüma ga Yó rü nhanagürü 
ta: —¿Tü̱xcüü̃ ya yimá 
guxãétüwa ücü ya Tupana rü tama 
JÓ 22 
,  
23 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
378 
tamaxã nüxü̃ yaxuxü̃ ega ta̱xacü 
naxüxchaxü̃gu nax ngẽmaãcü i yixema 
rü nüxü̃ icuáxü̃ca̱x? 2 Rü ngẽma chixexü̃ 
i duü̃xü̃gü rü nayapugachigü i ngẽma 
üyeanearü cua̱xruü̃gü. Rü tümaca̱x 
nangĩ̱xgü ya carnérugü nax yexeraãcü 
nüxü̃́ timuxü̃ca̱x. 3 Rü tümaxü̃naca̱x 
nangĩ̱xgü ya yíxema taxcutagü rü 
yutegüxe. 
…… 
12 Rü yíxema ĩanewa ngẽxmagüxe rü 
yuechaü̃xe rü taxauxe rü tangechaü̃gagü, 
notürü nüma ya Tupana rü tama tüxü̃́ 
nüxü̃ naxĩnü i tümaarü yumüxẽ. 
…… 
 
31
  
1 Rü nüma ga Yó rü 
nidexachigüama rü nhanagürü: 
—Chama rü meama chaugüna chadau 
nax tama chauãẽwa choxü̃́ nangúchaü̃xü̃ 
i togüarü ngẽmaxü̃gü rü bai i pacügü. 
…… 
5 Rü aixcuma nüxü̃ chixu rü taguma 
chixexü̃gu charüxĩnüãcüma ta̱xacü 
chaxü, rü bai nagu charüxĩnü ga texéxü̃ 
nax chawomüxẽẽxü̃. 
…… 
16 Rü taguma tüxü̃ icharüngüma ga 
guxema ngearü diẽruã̱xgüxe nax tüxü̃ 
charüngü̃xẽẽxü̃, rü woo ga guxema 
yutegüxe rü taguma chanaxwa̱xe ga 
taiya nax tingegüxü̃. 
…… 
24 Rü taguma chorü diẽrugu chayaxõ. 
25 Rü ngẽma chorü taãxẽ rü bai ga 
nhuxgu chorü muxü̃ ga yemaxü̃wa 
nayexma, rü bai ga yema mucüma ga 
diẽru choxna nguxü̃wa nax nayexmaxü̃. 
…… 
33-34 Rü taguma togürüxü̃ ichayacu̱x ga 
yema chixexü̃ ga chaxüxü̃ rü taguma 
chayacúchigü nax duü̃xü̃gü tama nüxü̃ 
cuáxü̃ca̱x. Rü taguma 
chautanüxü̃güpe̱xewa chaugü chibexcu 
nax yemaacü tama nüxü̃ nacua̱xgüxü̃ca̱x 
i chorü chixexü̃ rü tama choxü̃ nax 
naxoexü̃ca̱x. 35 Chierü tayíxemagu ya 
choxü̃́ irüxĩnüxe. Rü ngẽma nüxü̃ 
chixuxü̃ rü aixcuma nixĩ rü ngẽmaca̱x 
chauéga nagu chaxü. Chierü nhu̱xmax 
ya Tupana ya guxü̃xü̃ cuácü rü choxü̃ 
nangãxü̃ga. Rü ngẽma choxü̃ 
íxuaxü̃güxü̃ rü name nixĩ i poperagu 
nanaxümatügüã i ngẽma namaxã choxü̃ 
yaxugüxü̃ —nhanagürü ga Yó. 
…… 
 
Eriú rü nüxí Yómaxã nidexa 
 
32
  
1 Rü yexguma ga yema 
tamaepü̱x ga yatügü rü 
narüngea̱xgü rü marü tama Yóxü̃ 
nixuchigachigü, yerü nüma ga Yó rü 
nüxü̃ nixuchigüama ga taxuxü̃ma ga 
chixexü̃ nax naxüxü̃. 2 Rü yéma 
nayexma ta ga wüxi ga to ga yatü ga 
Eriúgu ãégacü. Rü nüma rü Baraqué ga 
Buchítanüxü̃ nane nixĩ. Rü norü o̱xi rü 
Ráũ nixĩ. Rü nüma ga Eriú rü marü 
tama yaxna namaxã naxĩnü nax Yómaxã 
nanuxü̃, yerü nüxü̃ nadau ga nügü nax 
ínapoxü̃xü̃ rü Tupanana naxugüãxü̃. 3 Rü 
nüma ga Eriú rü yema tamaepü̱x ga 
Yómücügümaxã rü ta nanu, yerü tama 
nüxü̃ nacua̱xgü ga nhuxãcü Yóxü̃ nax 
nangãxü̃gagüxü̃, rü yemaacü 
nayaTupanaguãchixẽẽgü ga yema 
chixexü̃. 4 Rü nüma ga Eriú rü 
guxãxü̃ma narüngextü̱xümae, rü 
yemaca̱x yema togüxü̃ ínanangu̱xẽxẽ ga 
nax yagúegagüxü̃ ga Yómaxã nax 
yadexagüxü̃. 5-6 Notürü yexguma nüxü̃ 
JÓ 24 
,  31,   
32 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
379 
nada̱xgux nax tama nüxü̃ nacua̱xgüxü̃ 
ga nhuxãcü nax nangãxü̃gagüaxü̃, rü 
düxwa tama yaxna namaxã naxĩnü rü 
nhanagürü: —Chama rü pexü̃ 
charübumae rü ngẽmaca̱x 
changea̱xmare, rü tama pemaxã nüxü̃ 
chixu i ngẽma nagu charüxĩnüxü̃. 7 Erü 
chama rü nagu charüxĩnü rü pema nax 
perüyamaegüxü̃ rü yexera peãẽxü̃ mea 
pecua̱x. 8-9 Notürü tama ngẽma nax 
namuarü taunecüã́xü̃gagu nixĩ nax wüxi 
ya yatü cua̱x nüxü̃́ ngẽxmaxü̃. Erü yimá 
Tupana ya guxãétüwa ngẽxmacü nixĩ ya 
inaxãcü i wüxíechigüarü cua̱x 
—nhanagürü ga Eriú. 
…… 
 
33
  
1 Rü nüma ga Eriú rü 
nidexachigüama rü nhanagürü: 
—Ngẽmaca̱x, Pa Yóx, chanaxwa̱xe nax 
icurüxĩnüxü̃ i chorü ore. ¡Rü nangugü i 
ngẽma tá cumaxã nüxü̃ chixuxü̃! 2 Rü 
nhu̱xmax rü marü choxü̃́ nangexma nax 
ta̱xacümaxã tá cuxü̃ changãxü̃xü̃. 3 Rü ore 
i aixcuma ixĩxü̃maxã tá chidexa. Rü 
aixcuma tá cumaxã nüxü̃ chixu i ngẽma 
nagu charüxĩnüxü̃. 4 Rü Tupana ya 
guxãétüwa ngẽxmacü rü choxü̃ 
nango̱xẽxẽ rü choxü̃ namaxẽxẽ. 5 Rü 
ngẽxguma chi nüxü̃ cucua̱xgu nax choxü̃ 
cungãxü̃xü̃ ¡rü ẽcü choxü̃ nangãxü̃! 6 Rü 
dücax, rü chama rü cumax rü 
Tupanape̱xewa rü tawüxigumare. Erü 
yixema i taxre rü waixümüwa tüxü̃ naxü 
ya Tupana. 7 Rü ngẽmaca̱x tama name i 
chamaxã cuba̱i̱xãchi erü taxũtáma 
nhama wüxi i ãẽ̱xgacü tüxü̃ muxü̃rüxü̃ tá 
cuxü̃ chamu. 8-10 Rü chama rü aixcuma 
chauchi̱xẽmaxã cuxü̃ chaxĩnü nax 
nhacuxü̃: “Rü Tupanape̱xewa chame, rü 
nataxuma i chixexü̃ i chawa, rü taguma 
ta̱xacürü chixexü̃ chaxü. Notürü nüma ya 
Tupana rü naxca̱x nadau nax ta̱xacüca̱x 
choxü̃ ínaxuaxü̃xü̃. Rü nhama wüxi i 
norü uanürüxü̃ chamaxã nixĩ”, nhacuxü̃. 
…… 
12 Notürü tama aixcuma nawe̱xgu i 
ngẽma nüxü̃ quixuxü̃ erü ya Tupana rü 
guxãétüwa nangexma. 13 ¿Rü tü̱xcüü̃ 
nape̱xewatama Tupanana cunaxu nax 
tama cuxü̃ nangãxü̃xü̃ i curü ore i 
namaxã cugüétüwa cuchogüxü̃? 
14 Tupana rü naguxü̃raü̃ãcü tamaxã 
nidexa notürü i yixema rü tama nüxü̃ 
tacua̱x i ngẽxguma tamaxã yadexagu. 
15 Nhuxguacü rü chütacü tamaxã nidexa 
i tanegüwa, rüe̱xna tüxü̃ nango̱xetüxẽxẽ 
i ngẽxguma yaxta tüxü̃ poragu rü 
ipeegu. 16-17 Rü Tupana rü nidexa 
naxmachi̱xẽwa i duü̃xü̃gü rü 
nayaxucu̱xẽgü rü nanamuü̃exẽxẽ nax 
ngẽmaãcü nüxna yaxĩgachixü̃ca̱x i 
ngẽma nacüma i chixexü̃ rü tama nügü 
yacua̱xüü̃güxü̃ca̱x. 18 Rü ngẽmaãcü ya 
Tupana rü ãũcümaxü̃wa 
ínananguxü̃xẽxẽ i duü̃xü̃gü nax tama 
nayuexü̃ca̱x rü tama tauquegu 
yata̱xgüxü̃ca̱x. 19 Rü nhuxguacü ya 
Tupana rü duü̃xü̃güca̱x ínananguxẽxẽ i 
daweane rü ngúxü̃ nüxü̃ ningexẽxẽ nax 
ngẽmamaxã iyanawe̱xãchixẽẽãxü̃ca̱x. 
…… 
29-30 Rü Tupana rü mue̱xpü̱xcüna 
ngẽmaãcü duü̃xü̃maxã nanaxü nax 
ínapoxü̃ãxü̃ca̱x nüxna i yu nax 
ngẽmaãcü namaxechaxü̃ca̱x 
—nhanagürü ga Eriú. 
…… 
 
34
  
10 Rü nüma ga Eriú rü 
nhanagürü ta: —Notürü 
pemax, Pa Chomücügüx nax Peãẽxü̃ 
JÓ 32 
– 
34 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
380 
Pecuáxü̃x ¡rü choxü̃ iperüxĩnüe! ¡Rü 
tauxü̃́ i nagu perüxĩnüexü̃ ya yimá 
Tupana ya guxãétüwa ngẽxmacü rü 
chixexü̃ naxüxü̃ rüe̱xna ínatüxü̃ i 
ngẽxguma texéxü̃ iyanawe̱xãchixẽẽgu! 
11 Rü nüma ya Tupana rü ngẽma wüxíe 
taxüxü̃ãcüma tüxü̃́ nanaxütanü. Rü 
yíxema mexü̃ ügǘxe rü mexü̃maxã tüxü̃́ 
nanaxütanü rü yíxema chixexü̃ ügǘxe rü 
poxcumaxã tüxü̃́ nanaxütanü. 
…… 
14-15 Rü ngẽxguma Tupana duü̃xü̃güna 
nayaxu̱xgu i norü maxü̃ rü guxü̃ma 
nayue rü wenaxarü waixümüxü̃ nixĩgü. 
16 Rü ngẽxguma cuma rü wüxi i duü̃xü̃ i 
cuãẽxü̃ cuáxü̃ quixĩxgu rü ¡ẽcü choxü̃ 
irüxĩnü i nhaa chorü dexa! 17 Rü 
ngẽxgumachi Tupana naxchi aixgu i 
ngẽma mexü̃ ¿rü nhuxãcü chi namaxã 
inacua̱x i guxü̃ma i naane? Rü nüma 
nax guxãarü yexera mecü yixĩxü̃ ¿rü 
nhuxãcü i cumax i chixexü̃ namaxã 
cuxueguxü̃? 18 Rü ngẽxguma chixexü̃ 
naxügügu i ngẽma nachixü̃anegüarü 
ãẽ̱xgacügü rü ngẽma diẽruã̱xgüxü̃, rü 
Tupana rü tama nũxcü poxcu namaxã 
naxuegu. 19 Notürü nüma ya Tupana rü 
guxãxü̃ma wüxigu narüngü̃xẽẽ, rü woo 
ãẽ̱xgacü ixĩxe rü woo diẽruã̱xgüxe rü 
woo ngearü diẽruã̱xgüxe rü Tupana rü 
wüxigutama guxãxü̃ narüngü̃xẽẽ, erü 
nüma ya Tupana rü guxãxü̃ma 
nango̱xẽxẽ. 
…… 
22 Rü nataxuma i ta̱xacü i waanexü̃ i 
Tupanacha̱xwa yadüxüxü̃ i wüxi i 
duü̃xü̃ i chixexü̃arü üruxü̃. 
…… 
31 ¿Rü tü̱xcüü̃ i duü̃xü̃gü i tama 
Tupanamaxã nüxü̃ yaxugüxü̃ i norü 
chixexü̃gü, rü nhagüxü̃: “Chixexü̃ taxüe 
notürü tá nüxü̃ tarüxoe i ngẽma 
chixexü̃gü”, nhagüxü̃? 32 ¿Rü tü̱xcüü̃ i 
tama Tupanaxü̃ nhagüxü̃: “¡Ẽcü choxü̃ 
nawe̱x i ngẽma chixexü̃ i chaxüxü̃! Rü 
ngẽxguma chi marü chixexü̃ chaxü̱xgu 
rü tá nüxü̃ charüxo”, nhagüxü̃? 33 ¿Ẽ̱xna 
cumax, Pa Yóx, rü nagu curüxĩnügu rü 
Tupana rü tá cunaxwa̱xexü̃ãcüma cuxü̃́ 
nanaxütanü woo cuma rü tama naga 
nax cuxĩnüxü̃? Rü nhu̱xmax rü cuxna 
chaca ¿rü nhuxũ nhaxü̃gu curüxĩnüxü̃ i 
nhu̱xmax nax ngẽma orexü̃ cumaxã 
chixuxü̃? Rü chanaxwa̱xe i toxü̃ 
cungãxü̃ga. 34 Rü nhaa yatügü i 
nuxmagüxü̃ i nüxü̃ icua̱xüchixü̃ rü 
choxü̃ ĩnüexü̃, rü wüxigu namaxã i 
guxü̃ma i ngẽma togü i duü̃xü̃gü i 
naãxẽxü̃ icuáxü̃ rü tá chamaxã nüxü̃ 
nixugü rü nhanagürügü tá: 35 “Yó rü 
tama nüxü̃ nacuáãcüma nidexamare, rü 
ngẽma norü ore rü taxuwama name. 
36 Rü name nixĩ nax nügü nangugüarü 
maxü̃ã́xü̃ ya Yó erü ngẽma norü 
ngãxü̃ga rü nhama wüxi i duü̃xü̃ i 
chixexü̃arü ngãxü̃garüxü̃ nixĩ. 37 Rü 
tama chixexü̃xicatama naxü i Yó notürü 
naétü tama Tupanaga naxĩnü. Rü 
tape̱xewa rü Tupanagu nidauxcüraxü̃ rü 
namaxã nügü nachoxü̃gagü” 
—nhanagürü ga Eriú. 
…… 
 
35
  
9 Rü nüma ga Eriú rü 
nidexachigüama rü nhanagürü: 
—Ngẽxguma wüxi i ãẽ̱xgacü norü 
duü̃xü̃gümaxã chixri icua̱xgu, rü nüma i 
duü̃xü̃gü rü aita naxüe rü naxca̱x 
nadaugü nax texé naxme̱xwa 
ínanguxü̃xẽẽ̱xü̃ i ngẽma ãẽ̱xgacü i chixri 
namaxã icuáxü̃. 10 Notürü ngẽma 
JÓ 34 
,  
35 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
381 
duü̃xü̃gü rü tama naxca̱x nadaugü ya 
yimá Tupana ga nango̱xẽẽcü rü pora 
nüxna ãcü i ngẽxguma taxü̃ i 
guxchaxü̃wa nangexmagügu. 11 Rü nüxü̃ 
narüngümae ya yimá Tupana ya cua̱x 
tüxna ãcü rü tüxü̃ ngu̱xẽẽcü nax 
naexü̃gü rü werigüarü yexera cua̱x tüxü̃́ 
ngẽxmaxü̃ca̱x. 12 Rü ngẽma duü̃xü̃gü rü 
düxwa Tupanaca̱x aita naxüe, notürü 
nüma rü tama nanangãxü̃ erü nümagü 
rü duü̃xü̃gü i chixexü̃ rü nügü 
icua̱xüü̃güxü̃ nixĩgü. 13 Rü yimá Tupana 
ya guxãétüwa ngẽxmacü rü tama naga 
naxĩnü i ngẽma ore i doramare ixĩxü̃ 
—nhanagürü ga Eriú. 
…… 
 
36
  
13 Rü nüma ga Eriú rü 
nhanagürü ta: —Ngẽma tama 
yaxõgüxü̃ rü Tupanamaxã nanueama rü 
woo poxcuwa nax nangexmagüxü̃ rü 
tama Tupanana ngü̃xẽẽca̱x nacagüe. 
14 Rü nangextü̱xügutama nayu. Rü 
ngẽxguma nayu̱xgu rü wüxi i ãne nixĩ, 
erü chixexü̃gumare nayu. 15 Notürü 
Tupana rü düxwa ngúxü̃ tingeãcüma 
tüxü̃ ínanguxuchixẽxẽ ya wüxíe nawa i 
tümaarü chixexü̃ nax ngẽmaãcü ngẽma 
ngúxü̃ itingexü̃wa nüxna 
tacua̱xãchixü̃ca̱x i tümaarü chixexü̃. 
16 Rü cuma rü ta, Pa Yóx, rü curü 
i̱xãchiãẽwa cuxü̃ ínanguxuchixẽxẽ rü 
muxü̃ma ga curü yemaxü̃gü cuxna naxã 
rü nanapá ga curü mecha namaxã ga 
õna ga chi̱xichixü̃. 
…… 
22 ¡Rü nagu rüxĩnü nax nhuxãcü 
naporaxüchixü̃ ya Tupana! Rü 
nataxuma i ngu̱xẽẽtaeruxü̃ i namaxã 
wüxiguxü̃ —nhanagürü ga Eriú. 
…… 
 
37
  
1 Rü nüma ga Eriú rü 
nidexachigüama rü nhanagürü: 
—Ngẽxguma nüxü̃ chada̱xgu ya 
buanecü ya taxüchicü rü chamuü̃ rü 
yima chorü maxü̃ne rü poraãcü 
niyuxnecüxü. 2 Rü pema rü meama nüxü̃ 
pexĩnüe i Tupanaga i naa̱xwa íxũxũxü̃ i 
nhama i duruanexü̃rüxü̃ tagaxü̃. 3 Rü 
nüma ya Tupana rü nanamu i 
ba̱i̱xbeanexü̃ i guxü̃anewama ngóxü̃. 
…… 
13 Rü guxü̃ma i ngẽmawa Tupana tüxü̃ 
nüxü̃ nadauxẽxẽ i norü pora. Rü tacü ya 
buanecü rü pucü núma namu nax 
namaxã duü̃xü̃güxü̃ 
yanawe̱xãchixẽẽxü̃ca̱x. Rü yimáwatama 
tüxü̃ nanawe̱x nax nüxü̃́ 
ingechaü̃tümüxü̃güxü̃. 14 Pa Yóx ¡yaxna 
naxĩnü, rü irüxĩnü, rü nagu rüxĩnü i 
ngẽma taxü̃gü i mexü̃gü i Tupana üxü̃! 
15 ¿Rü nüxü̃ cucuáxü̃ nax nhuxãcü 
Tupana mea namaxã inacuáxü̃ rü mea 
nachicagu nanuãxü̃ i guxü̃ma i ngẽma 
dauxü̃wa nüxü̃ idauxü̃? ¿Rü nüxü̃ 
cucuáxü̃ nax nhuxãcü 
yaya̱u̱xracüüxẽẽãxü̃ ya yimá ãẽmacü i 
caixanexü̃wa? 
…… 
23 Rü tama nüxü̃ tacua̱x i norü ĩnü ya 
yimá guxü̃xü̃ma cuácü ya Tupana. Erü 
nüma rü guxü̃arü yexera naporaxüchi, 
rü aixcumacü nixĩ, rü nawe̱xgu i norü 
ĩnü, rü taguma chixri texémaxã inacua̱x 
—nhanagürü ga Eriú. 
…… 
 
Tupana rü Yómaxã nidexa 
 
38
  
1 Rü Cori ya Tupana rü 
buanecü ya íxã̱ũ̱xẽmacüwa 
Yómaxã nidexa rü nhanagürü nüxü̃: 
JÓ 35 
– 
38 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
382 
2 —¿Texé quixĩ i cumax rü ngẽmaca̱x 
tama cunayaxuxü̃ i ngẽma chorü 
ucu̱xẽgü? Rü curü dexawa nixĩ i 
nangóxü̃ nax cuxü̃́ nataxuxü̃ i curü cua̱x. 
3 Rü nhu̱xmax ega cugü ícurüporagu, rü 
chanaxwa̱xe i choxü̃ cunawe̱x nax tama 
cumuü̃xü̃ nax choxü̃ cungãxü̃xü̃ i ngẽma 
cuxna tá naxca̱x chaca̱xü̃. 4 ¿Rü ngextá 
cuyexmaxü̃ ga noxrix nhaa naane 
chango̱xẽẽgu? ¡Chamaxã nüxü̃ ixu ega 
aixcuma cua̱x cuxü̃́ ngẽxmagu! 5 ¿Nüxü̃ 
cucuáxü̃ nax texé tixĩxü̃ ga noxri nagu 
rüxĩnüxe ga nhama ga naane rü texé 
tixĩxü̃ ga guxema norü ngugüruxü̃ ixĩxẽ? 
…… 
8 Rü yexguma naanearü aixepewa 
nagoxü̃chiügu ga dexá i márwa 
ngẽxmaxü̃ ¿rü texé tixĩxü̃ ga guxema 
wüxiwatama nayexmaxẽ́xẽ ga yema 
dexá? 
…… 
12 Rü cuma rü yexguma nhama ga 
naanewa cungo̱xguwena ¿rü marü 
nhuxgu cunamuxü̃ ya üa̱xcü nax yéa 
nachicawa iyanagoxü̃ nax 
yangunexü̃ca̱x? 
…… 
16 ¿Rü marü nhuxgu ícuyadauxü̃ i 
ngẽma ãxmaxü̃ i nawa inaxügüxü̃ i 
ngẽma már? 
…… 
25 ¿Rü texé tixĩ ya pucü iwãxnaxü̃́xe rü 
naxümaxü̃́xẽ ya buanecü rü 
ba̱i̱xbeanegü? 
…… 
31 ¿Rü ẽ̱xna cuma yixĩxü̃ i wüxiwa 
cungexmagüxẽẽxü̃ ya ẽxtagü? Rü ngẽma 
ẽxtagütücumü i Préyadegu ãégagüxü̃ 
¿rü cuma yixĩxü̃ nax wüxiwa 
cungexmagüxẽẽechaxü̃ nax tama nügü 
nawoonexü̃ca̱x? Rü ngẽma 
ẽxtagütücumü i Orióũgu ãégagüxü̃ ¿rü 
cuma yixĩxü̃ nax nachicawatama 
cungexmagüxẽẽechaxü̃ i wüxichigü nax 
tama nügüca̱x naxĩxü̃ca̱x? 32 ¿Rü cuma 
yixĩxü̃ i meama norü oragu 
cunango̱xẽẽxü̃ ya yimá woramacuri ya 
ngunetüxü̃ rüxũcü? ¿Rü cuma yixĩxü̃ i 
namaxã cucuáxü̃ ya yimá ẽxtagütücumü 
i Ócha i Taxü̃gu ãégagüxü̃ rü yimá 
ẽxtagütücumü i Ócha i Íxraxü̃gu 
ãégagüxü̃? —nhanagürü ga Tupana. 
…… 
 
40
  
1 Rü nüma ga Cori ya Tupana 
rü nidexachigü rü nhanagürü: 
2 —Nhu̱xma i cuma i chamaxã 
curüxutagachaü̃xü̃ i chama nax 
guxãétüwa changexmaxü̃ ¿rü ẽ̱xna 
quidexachigüamaxü̃ tá nax choxü̃ 
cungãxü̃xü̃? —nhanagürü ga Tupana. 
3 Rü yexguma ga nüma ga Yó rü 
Tupanaxü̃ nangãxü̃ rü nhanagürü: 
4 —Chama rü taxumaama cuxü̃ 
changãxü̃, Pa Tupanax, erü chama rü 
taxuwama chame i cupe̱xewa. Rü 
narümemae nixĩ i noxtacüma 
ichayarüngea̱x. 5 Rü marü poraãcü 
chidexa rü ngẽmaca̱x taxuxü̃ma i 
ta̱xacürü toxü̃ chixu —nhanagürü ga 
Yó. 
 
Tupana rü wena Yómaxã nidexa 
6 Rü Cori ya Tupana rü wenaxarü 
buanecü ya íxã̱ũ̱xẽmacüwa Yómaxã 
nidexa rü nhanagürü nüxü̃: 7 —¡Ẽcü 
choxü̃ nawe̱x nax tama choxü̃ cumuü̃xü̃! 
¡Rü nangãxü̃ i nhaa cuxna naxca̱x 
chaca̱xü̃! 8 ¿Ẽ̱xna chamaxã nagu 
curüxĩnü nax chama rü wüxi i 
dorata̱xáxü̃ chixĩxü̃ rü chaugagu yixĩxü̃ 
JÓ 38 
,   
40 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
383 
nax chixexü̃ cuxca̱x ínguxü̃ nax 
ngẽmaãcü i cuma rü cugü quixuxü̃ca̱x 
nax taxuxü̃ma i chixexü̃ cuxüxü̃? 9 ¿Ẽ̱xna 
cugü cucua̱xgu rü chauxrüxü̃ 
cuporaxüchi? ¿Rü ngẽma cuga rü 
chaugarüxü̃ duruanexü̃rüxü̃ nixĩ? 
…… 
15 ¡Dücax, nangugü i ngẽma naexü̃ i 
taxüchixü̃ i ipoputámu i chama 
chango̱xẽẽxü̃ ngẽma cuxü̃ 
chango̱xẽẽxü̃rüxü̃! Rü nüma rü maxẽ 
nanangõ̱x nhama wocagürüxü̃. 16 ¡Rü 
dücax i ngẽma naxca̱xwe̱x rü nhuxãcü 
naporaxüchi rü ngẽma namachi rü natai! 
17 Rü yima narexü̃ rü nhama wüxi ya 
ocayiwarüxü̃ mea niwe̱x. Rü yima 
naparaarü tarumagü rü nipora. 18 Rü yima 
naxchina̱xãgü rü nhama 
brṍchemena̱xãgürüxü̃ rü 
férumena̱xãgürüxü̃ nixĩgü. 19 Rü guxü̃ma i 
ngẽma naexü̃gü i chaxüxü̃tanüwa rü 
ngẽma ipoputámu nixĩ i yexeraãcü 
duü̃xü̃gü nüxü̃ muü̃exü̃. Rü chama i norü 
üruü̃xicatama nixĩ i nüxü̃ 
charüporamaexü̃ —nhanagürü ga Tupana. 
…… 
 
41
  
1 Rü nüma ga Tupana rü 
nhanagürü ta: —Ngẽma baréya 
i taxü̃ i márwa ngẽxmaxü̃ ¿rü cuxca̱x rü 
wüxi i poxwamaxã icuyayaxuxü̃? ¿Rü 
cuxü̃́ natauxchaxü̃ nax wüxi i 
naxĩnütamaxã cunawẽxarü conüã́xü̃? 
…… 
5 ¿Rü cuxca̱x rü nhama wüxi i 
werirüxü̃ tá ícuyapuxẽẽxü̃? ¿Rü cuxca̱x 
rü tá cuxütü̱xüxü̃ cuxacügüarü 
ĩnücaruxü̃? 
…… 
9 Rü ngẽxguma texé nüxü̃ daumaregu i 
ngẽma baréya, rü poraãcü tamuü̃. 10 Rü 
ngẽxguma texé nachixewegu rü nüma 
rü nidüra. Rü taxúema tapora nax 
naxca̱x tixũamaxü̃. 11 ¿Rü yíxema 
naxca̱x ixũamáxe rü tamaxü̃xü̃ yixĩxü̃? 
Rü taxúema i nhama i naanewa tapora 
nax naxca̱x tixũamaxü̃ —nhanagürü ga 
Tupana. 
…… 
 
Yó rü Tupanaxü̃ nangãxü̃ 
 
42
  
1 Rü yexguma ga nüma ga Yó 
rü Tupanaxü̃ nangãxü̃, rü 
nhanagürü: 2 —Nüxü̃ chacua̱x nax 
guxü̃xü̃ma cucuáxü̃ rü nataxuma i 
ta̱xacü i cuxü̃́ guxchaxü̃ nax cunaxüxü̃. 
3 ¿Rü texé chixĩ i chamax rü ngẽmaca̱x 
tama cuxü̃́ chanayaxuxü̃ i ngẽma curü 
ucu̱xẽgü? Rü ngẽmaãcü chanango̱xẽẽxü̃ 
nax taxuxü̃ma chacuáxü̃. Rü chama rü 
nachiga chidexa i ta̱xacü i ãũcümaxü̃ i 
tama nüxü̃ chacuáxü̃ i cuxicatama nüxü̃ 
cucuáxü̃. 4 Cuma rü nhacurügü choxü̃: 
“¡Choxü̃́ rüxĩnü rü cumaxã chidexachaü̃! 
¡Rü choxü̃ nangãxü̃ nax cuxna chaca̱xü̃!” 
nhacurügü choxü̃. 5 Noxri rü cuxü̃ 
chaxĩnüchigaxü̃waxica nixĩ i cuxü̃ 
chacuáxü̃, notürü i nhu̱xmax rü daa 
chauxetümaxã cuxü̃ chadau. 6 Rü 
ngẽmaca̱x i nhu̱xmax rü marü nüxü̃ 
charüxo ga yema noxri cumaxã nagu 
charüxĩnüxü̃. Rü ngẽmaca̱x nua 
waixümüte̱xewa rü tanimucate̱xewa 
charüto —nhanagürü ga Yó. 
 
Tupana rü wena Yóxü̃ narüngü̃xẽẽ 
7 Rü yexguma Yómaxã 
yadexa̱xguwena ga Tupana rü nhu̱xũchi 
Erifáxü̃ nhanagürü: —Yimá chorü duü̃ 
ya Yó rü aixcumaxü̃ nixu ga chauchiga. 
Notürü poraãcü cumaxã chanu rü 
JÓ 40 
– 
42 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
384 
namaxã chanu i ngẽma cumücügü yerü 
tama Yórüxü̃ aixcumaxü̃ pexu ga 
chauchiga. 8 ¡Rü ẽcü i nhu̱xmax rü 7 i 
woca i yatüxü̃ peyauxgü rü 7 i 
carnérugü rü chorü duü̃ ya Yóxü̃tawa 
penagagü! ¡Rü yimápe̱xewa perü 
maxü̃ca̱x penadai rü ípeyagu i ngẽma 
naxü̃nagü! Rü nüma ya yimá chorü duü̃ 
ya Yó rü tá pexca̱x nayumüxẽ. Rü 
chama rü tá nüxü̃́ nüxü̃ chaxĩnü i norü 
yumüxẽ rü taxuxü̃táma chixexü̃ pemaxã 
chaxü woo nax namexü̃ nax pexü̃ 
chapoxcuexü̃ nagagu nax tama 
aixcumaxü̃ pexuxü̃ ga chauchiga yema 
chorü duü̃ ga Yó aixcumaxü̃ ixuxü̃rüxü̃ 
—nhanagürü ga Tupana. 9 Rü nüma ga 
Erifá rü Biridá rü Chofá rü inaxĩãchi rü 
nanaxügü ga yema Cori ya Tupana 
namaxã nüxü̃ ixuxü̃. Rü nüma ga Cori 
ya Tupana rü nüxü̃ naxĩnü rü nanayaxu 
ga yema Yó namaxã nüxü̃ ixuxü̃ norü 
yumüxẽwa. 10 Rü yexguma Yó 
namücügüca̱x yumüxẽguwena rü 
Tupana rü noxriarü yexera Yóxü̃ 
narüngü̃xẽẽ. 11 Rü yexgumawena rü 
guxü̃ma ga naeneegü rü naeya̱xgü rü 
namücügü rü guxü̃ma ga yema duü̃xü̃gü 
ga ü̃paacü nüxü̃ cua̱xgüxü̃ rü Yóxü̃tagu 
nanaxĩane. Rü nachiü̃wa rü namaxã 
nanaxügü ga wüxi ga taxü̃ ga õna. Rü 
wüxigu nanataãxẽgüxẽxẽ nax tama 
nagu naxĩnüxü̃ ga yema ngúxü̃ rü 
guxchaxü̃gü ga Tupana nüxü̃ ingexẽẽxü̃. 
Rü wüxichigü ga nüma ga yema 
namücügü rü nüxna ngĩxü̃ nixãchigü ga 
nhuxre ga diẽru rü wüxi ga ãnera ga 
úirungĩxca̱x. 12 Rü Tupana rü poraãcü 
noxriarü yexera Yóxü̃ narüngü̃xẽẽ ga 
yexguma marü naya̱xgu. Rü yexguma rü 
14,000 wa nangu ga norü carnérugü, rü 
6,000 wa ga norü camérugü, rü 1,000 
chimüxü̃wa ga norü wocagü ga 
puracüruxü̃ ixĩgüxü̃, rü 1,000 wa ga 
norü búru ga ingexü̃. 13 Rü yexgumarüxü̃ 
ta wenaxarü naxãxacü rü nüxü̃́ nayexma 
ga 14 ga nanegü rü tamaepü̱x ga 
naxacü. 
…… 
16,17 Rü yexgumawena ga Yó rü 
namaxü̃ ga 140 ga taunecü rü nüxü̃ 
nadau ga nataagü rü nataaxacügü. Rü 
yema nataaxacügüacügüxü̃ rü ta nadau. 
Rü yemaacü marü nayaxüchiãcüma 
nayu.  
JÓ 42 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
385 
 
Taãxẽ i aixcuma ixĩxü̃ 
 
1
  
1 Rü tataãxẽ ya yíxema tama naga 
ĩnüxe i ngẽma chixexü̃ i 
duü̃xü̃güarü ucu̱xẽ rü tama nagu ixũxẽ i 
ngẽma chixexü̃ ügüxü̃cüma rü tama 
nanaãxẽraxü̃xe i ngẽma duü̃xü̃gü i 
Tupanaxü̃ cugüexü̃. 2 Notürü tümaarü 
taãxẽ nixĩ nax nagu tamaxü̃xü̃ i 
Tupanaarü mugü rü guxü̃guma chütacü 
rü ngunecü ngẽmagu tarüxĩnü. 3 Rü 
yíxema duü̃xẽ rü nhama wüxi i nanetü i 
natüanacü toxü̃ rü guxü̃guma oxü̃ rü 
taguma rünhẽ̱xatüxü̃rüxü̃ tixĩ. Rü 
guxü̃ma i ta̱xacü i taxüxü̃wa rü mea 
tüxü̃́ ínanguxuchi. 4 Notürü ngẽma 
duü̃xü̃gü i chixexü̃ ügüxü̃ rü tama 
ngẽmaãcü mexü̃ nüxü̃ naxüpetü. Rü 
nhama maxẽ ya pacü ya buanecüema 
cuenagüxü̃rüxü̃ nixĩgü. 5 Rü ngẽmaca̱x i 
ngẽma duü̃xü̃gü i chixri maxẽxü̃ rü 
ngẽxguma Tupana nüxü̃ icagügu, rü 
taxumaxãtáma nügü ínapoxü̃gü rü 
poxcu i taguma gúxü̃ tá namaxã 
naxuegu. Rü ngẽma chixexü̃ ügüxü̃ rü tá 
nangechica natanüwa i ngẽma duü̃xü̃gü 
i aixcuma Tupanape̱xewa imexü̃. 6 Erü 
nüma ya Cori ya Tupana rü meama 
nüxü̃ nacua̱x i tümaarü maxü̃ rü tüxna 
nadau ya yíxema aixcuma naga ĩnüexe, 
notürü ngẽma chixexü̃ i duü̃xü̃gü i tama 
naga ĩnüechaü̃xü̃ rü nagagu tátama 
poxcuwa naxĩ. 
 
Cuma nixĩ i chaune quixĩxü̃ 
 
2
  
1 ¿Ta̱xacüca̱x nügümaxã 
narünuetanücüxü i nhama i 
naanecüã̱x i tama Tupanaxü̃ cua̱xgüxü̃? 
¿Rü tü̱xcüü̃ i nügümaxã nagu narüxĩnüe 
i ta̱xacü i taxuwama mexü̃ nax nhuxãcü 
norü cua̱xmaxã Tupanaxü̃ nügü 
nayexeragüxü̃? 2 Rü nhama i naanecüã̱x i 
nachixü̃anegüarü ãẽ̱xgacügü rü 
Tupanamaxã rü yimá nüma 
yangucuchixẽẽcümaxã nanue, rü wüxigu 
nagu narüxĩnüe nax nhuxãcü yimáxü̃ 
ínata̱xüchigüxü̃. 3 Rü tagaãcü 
nhanagürügü: “¡Ngexrüma nax naga 
ixĩnüexü̃! ¡Rü ngĩxã naxme̱xwa yigü 
ítanguxü̃xẽxẽ nax tama natüü̃wa 
ingexmagüxü̃ca̱x!” nhanagürügü. 
4 Notürü nüma ya Cori ya Tupana ya 
ãẽ̱xgacü ixĩcü i dauxü̃guxü̃ i naanewa rü 
nüxü̃ nacugümare. 5 Rü nhu̱xũchi norü 
numaxã ínanaba̱i̱xgü rü nugaãcü 
nayangagü rü nhanagürü nüxü̃: 6 “Chama 
 
SALMOS 
 
(Wiyaegü) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
386 
rü marü nüxü̃ chaxuneta ya yimá 
ãẽ̱xgacü ya chama chanaxwa̱xecü nax 
namaxã inacuáxü̃ca̱x ya yima ĩane ya 
Yerucharéü̃ ya yima ma̱xpǘne ya üünene 
ya Chiã́ũwa ngexmane”, nhanagürü. 7 Rü 
nüma ya yimá nüxü̃ naxunetacü rü 
nanangãxü̃ rü nhanagürü: “Rü nhu̱xmax, 
Pa Chaunatüx, rü tá chanaxunagü i 
ngẽma cuma nagu curüxĩnüxü̃, erü cuma 
rü nhacurügü choxü̃: ‘Cuma rü chaune 
quixĩ, rü chama nixĩ i cuxü̃ chamaxẽẽxü̃ 
i nhu̱xmax. 8 ¡Rü choxna naxca̱x naca 
nax cuxme̱xwa changexmagüxẽẽxü̃ca̱x i 
guxü̃ma i nachixü̃anegü i nhama i 
naanewa ngẽxmagüxü̃ nax cuxrü 
yixĩxü̃ca̱x! Rü chama rü tá cuxna 
chanaxã. 9 ¡Rü inawe̱x i curü pora rü 
ngẽmamaxã nadai i ngẽma 
nachixü̃anegüarü ãẽ̱xgacügü nhama 
férumena̱xãmaxã ya buetare ya 
waixümünaxca̱xwa nacua̱i̱xcagurüxü̃!’ 
nhacurügü choxü̃.” 10 Rü ngẽmaca̱x i 
pemax, Pa Ãẽ̱xgacügüx ¡rü iperüxĩnüe i 
nhaa ucu̱xẽ rü naga pexĩnüe i nhaa 
pemaxã nüxü̃ chixuxü̃! 11-12 ¡Rü taãxẽãcü 
rü nüxü̃ pengechaü̃güãcü nüxü̃ 
pecua̱xüxü̃gü ya Cori ya Tupana! ¡Rü 
nüxü̃ pemuü̃eãcüma nape̱xegu 
pecaxã́pü̱xügü, rü naga pexĩnüe nax 
tama pemaxã nanuxü̃ca̱x, rü ngẽmaãcü 
namagu peyuexü̃ca̱x! Erü ngẽxguma 
düxwa pemaxã nanuxgu rü tá 
ipeyarütauxe. Notürü tataãxẽgü ya 
yíxema naxme̱xwa tügü ngẽxmaxẽẽgüxe. 
 
Dawí rü norü yumüxẽwa 
Tupanaarü ngü̃xẽẽca̱x ínaca 
 
3
  
1 Pa Corix, namuxũchi i chorü 
uanügü rü namuxũchi i ngẽma 
chauxchi aiexü̃. 2 Rü namuxũchi i ngẽma 
chauchigagu nhagüxü̃: “Tupana rü 
taxũtáma ínanapoxü̃”, nhagüxü̃. 
3 Notürü cumax, Pa Corix, rü chorü 
poxü̃ruxü̃ quixĩ. Rü cuma nixĩ i choxü̃ 
cuporaxẽẽxü̃ nax nüxü̃ 
charüporamaexü̃ca̱x i chorü uanügü. 
4 Rü Cori ya Tupanaca̱x aita chaxü nax 
choxü̃ nangü̃xẽẽxü̃ca̱x. Rü nüma rü 
choxü̃ naxĩnü ya yima napata ya 
ma̱xpǘne ya Chiã́ũwa ngexmanewa, rü 
choxü̃ nangãxü̃. 5 Rü ngẽmaca̱x 
ngẽxguma ichaca̱xgu rü mea chape, rü 
taãxẽãcü chaba̱i̱xãchi erü nüma ya Cori 
ya Tupana rü choxna nadau. 6 Rü tama 
namaxã chaba̱i̱xãchi i nhaa muxũchixü̃ i 
chorü uanügü i choxü̃ íchomaeguãchixü̃ 
nax choxü̃ yama̱xgüxü̃ca̱x. 7 Pa Corix, Pa 
Chorü Tupanax ¡chauxétüwa ínayuxu rü 
choxü̃ ínapoxü̃ nüxna i nhaa chorü 
uanügü! Rü cuma tá nixĩ i nachiwewa 
tá quimáxü̃ rü cunabüü̃pütaxü̃ i ngẽma 
chorü uanügü i chauxchi aiexü̃. 8 Rü 
cuma nixĩ, Pa Corix, i ãũcümaxü̃wa toxü̃ 
ícunguxü̃xẽẽ̱xü̃. ¡Rü mexü̃ namaxã 
naxuegu i curü duü̃xü̃gü! 
 
Aixcuma Cori ya Tupanagu 
tayaxõgü 
 
4
  
1 Pa Chorü Poxü̃ruxü̃x, Pa Tupanax 
¡rü choxü̃ nangãxü̃ ega cuxna 
chaca̱xgu! Rü cuma rü ngẽxguma ngúxü̃ 
chingexgu, rü cuma nixĩ i choxü̃ 
cutaãxẽxẽẽxü̃. ¡Rü cuxü̃́ 
changechaxü̃tümüxü̃ rü choxü̃́ nüxü̃ 
naxĩnü i chorü yumüxẽ! 2 Rü pema nax 
pegü pecua̱xüü̃güxü̃ ¿rü nhuxguxüratáta 
i nüxü̃ perüxoexü̃ nax choxü̃ picugüexü̃ 
rü ãne choxü̃ pingexẽẽxü̃? ¿Rü 
nhuxguxüratáta i nüxna pexĩgachixü̃ 
nax nagu pemaxẽxü̃ i pecümagü i 
SALMOS 2 
– 
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
387 
chixexü̃ i taxuwama mexü̃ rü 
notüca̱xmamare ixĩxü̃? 3 Rü dücax, rü 
nüma ya Cori rü aixcuma natümawa̱xe 
ya yíxema duü̃xẽ ya aixcuma naga 
ĩnüxe. Rü nüma rü choxü̃ naxĩnü ega 
nüxna chaca̱xgux. 4 ¡Rü nüxü̃ 
pemuü̃eãcüma nüxü̃́ iperüxĩnüe, rü 
marütama nax chixexü̃ pexügüxü̃! Rü 
ngẽxguma ipeyacaxãchitanügu i 
pexchiãxü̃wa ¡rü peãxẽwa pegü 
pengugü nax nhuxãcü yixĩxü̃ i perü 
maxü̃ i Tupanape̱xewa! 5 ¡Rü Tupanana 
penaxã i ngẽma ãmaregü i nüma 
aixcuma namaxã nataãxẽxü̃, rü 
guxü̃guma nagu peyaxõgü! 6 Rü 
muxü̃ma i duü̃xü̃gü rü nhanagürügü: 
“¿Texé tá tüxü̃ tarüngü̃xẽxẽ?” 
nhanagürügü. Pa Corix ¡cuxü̃́ 
tangechaü̃tümüxü̃ãcüma toxü̃ nadawenü 
rü toxü̃ rüngü̃xẽxẽ! 7 Cuma rü taãxẽ 
choxna cuxã i norü yexera i ngẽma 
duü̃xü̃gü i muxü̃ma i trígu rü wíũ nüxü̃́ 
ngẽxmagüxü̃. 8 Chama rü taãxẽãcü 
ichayacaãchi rü ngẽxgumatama mea 
chape, erü nüxü̃ chacua̱x, Pa Corix, nax 
cuma rü choxna cudauxü̃. 
 
Tupanamaxã itanaxügü i ngunexü̃ 
 
5
  
1-2 Pa Corix, Pa Chorü Ãẽ̱xgacüx, Pa 
Chorü Tupanax ¡choxü̃́ nüxü̃ naxĩnü 
i nhaa chorü dexa i cumaxã nüxü̃ 
chixuxü̃! ¡Rü choxü̃́ nayaxu i nhaa chorü 
yumüxẽ i auxãcüma cumaxã nüxü̃ 
chixuxü̃! ¡Rü nüxü̃ naxĩnü i ngẽma 
cuxna naxca̱x chaca̱xü̃! Erü cumaxã nixĩ 
i nüxü̃ chixuxü̃ i chorü yumüxẽwa. 3 Rü 
exü̃wa noxri yangóonegu rü tá nüxü̃ 
cuxĩnü i chauga. Rü pa̱xmama tá 
cumaxã nüxü̃ chixu i ta̱xacü nixĩ i 
chanaxwa̱xexü̃. Rü íchanangu̱xẽxẽ nax 
choxü̃ cungãxü̃xü̃. 4 Rü nüxü̃ chacua̱x, Pa 
Tupanax, rü tama namaxã cutaãxẽ i 
ta̱xacürü chixexü̃. Rü ngẽma duü̃xü̃gü i 
chixri maxẽxü̃ rü taxucürüwama 
cuxü̃tawa nangexmagü. 5 Rü cupe̱xewa 
rü nangechica i ngẽma nügü 
icua̱xüü̃güxü̃. Rü cuma rü naxchi cuxai i 
ngẽma chixexü̃ ügüxü̃. 6 Rü ngẽma 
idorata̱a̱xgüxü̃ rü cunadai. Rü cuma rü 
nüxü̃ cuxo i ngẽma cuechitawa̱xegüxü̃ 
rü máetagüxü̃. 7 Notürü i chamax rü 
curü ngechaü̃gagu choxü̃́ natauxcha nax 
nagu chaxücuxü̃ ya yima cupata. Rü 
choxü̃́ natauxcha nax cuxü̃ 
changechaü̃ãcüma cuxü̃ chicua̱xüüxü̃ i 
ngẽxguma cupata ya üünene 
íngexmaxü̃guama chadawenügu. 8 Pa 
Corix ¡choxna nadau naxcha̱xwa i 
ngẽma chorü uanügü! ¡Rü curü 
namawaama choxü̃ naxũxẽxẽ nax tama 
ta̱xacüca̱x choxü̃ yaxugüexü̃ca̱x! 9 Erü 
ngẽma chorü uanügü rü taguma nhuxgu 
aixcumaxü̃ nixugü. Rü 
chixexü̃guxicatama narüxĩnüe. Rü 
ngẽma naã̱x rü nhama wüxi i yuetamaxü̃ 
i ngenaxü̃rüxü̃ nixĩ. Rü yimá norü conü 
rü nidorata̱a̱x. 10 Rü ngẽmaca̱x, Pa Chorü 
Tupanax ¡napoxcue i ngẽma duü̃xü̃gü! 
¡Rü naxoxẽxẽ i ngẽma chixexü̃ i nagu 
naxĩnüexü̃! ¡Rü norü pecádugügagu 
nüxü̃ naxo, erü cumaxã nixĩ i nanuexü̃! 
11 Notürü guxãma ya yíxema naxca̱x 
daugüxe i curü ngü̃xẽẽ rü tataãxẽgü. Rü 
guxü̃guma taãxẽãcüma tawiyaegü erü 
cuma rü tüxü̃ ícupoxü̃. Rü guxãma ya 
yíxema cuxü̃ ngechaü̃güxe rü cugagu 
tataãxẽgü. 12 Erü cuma rü mexü̃ 
tümamaxã cuxuegu ya yíxema aixcuma 
cuga ĩnüxe rü ngẽma curü ngechaü̃ rü 
tümaarü poxü̃ruxü̃ nixĩ. 
SALMOS 4 
,  
5 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
388 
 
Tupanana taca ega guxchaxü̃ taxca̱x 
ínguxgu 
 
6
  
1 Pa Corix ¡tauxü̃́ i choxü̃ cuxüáxü̃ 
ega chaugagu cunuxgu! ¡Rü tauxü̃́ i 
curü nugagu choxü̃ cupoxcuxü̃! 2 Pa Corix 
¡cuxü̃́ changechaü̃tümüxü̃ erü chama rü 
chatura! ¡Rü cha̱u̱xca̱x yataanexẽxẽ! Erü 
poraãcü chida̱xawe. 3 Rü nhu̱xmax rü 
chorü muü̃maxã chidu̱xrux. Rü cumax, 
Pa Cori Pa Tupanax ¿rü nhuxguxüratáta i 
choxü̃ curüngü̃xẽẽxü̃? 4 Pa Corix ¡nua 
naxũ rü cha̱u̱xca̱x yataanexẽxẽ! ¡Rü cuxü̃́ 
changechaü̃tümüxü̃gagu choxü̃ ínapoxü̃! 
5 Erü yíxema yúxe rü marü taxucürüwa 
cuxna tacua̱xãchi. ¿Rü nhuxãcü tá cuxü̃ 
ticua̱xüxüxü̃ ya yíxema yuxe ya 
tümamaxü̃wa ngẽxmaxe? 6 Rü marü chipa 
nax chaxaxuxü̃. Rü guxü̃ i chütaxü̃gu rü 
poraãcü chaxaxu rü ngẽmaca̱x düxwa 
chauxgüxü̃etümaxã chayawaixẽxẽ i chorü 
cüxeruxü̃. 7 Rü ngẽma ngúxü̃ nax 
chingexü̃gagu rü daa chauxetügü rü marü 
nixogü. Rü ngẽma chorü uanügügagu rü 
chixogüxetü. 8 ¡Rü choxna pexĩgachi, Pa 
Chixexü̃arü Üruxü̃güx, erü nüma ya Cori 
ya Tupana rü marü nüxü̃ naxĩnü i chorü 
axu! 9 Rü nüma rü marü nüxü̃ naxĩnü nax 
nüxna chaca̱xaxü̃, rü marü choxü̃́ 
nanayaxu i chorü yumüxẽ. 10 Rü guxü̃ma i 
ngẽma chorü uanügü rü tá naba̱i̱xãchie rü 
namuü̃e, rü ngẽmaca̱x cugüruxü̃ tá 
nixĩgü. Rü ngẽmaãcü paxa norü ãnemaxã 
tá nibuxmü. 
 
Cori ya Tupana rü ãẽ̱xgacü ya mea 
duü̃xü̃gümaxã icuácü nixĩ 
 
7
  
1 Rü cuxme̱xwa chaugü 
changexmaxẽxẽ, Pa Cori Pa Chorü 
Tupanax, nax ngẽmaãcü choxü̃ 
ícupoxü̃xü̃ca̱x nüxna i ngẽma chawe 
ingẽxü̃tanüxü̃. 2 ¡Rü naxme̱xwa choxü̃ 
ínanguxuchixẽxẽ! Erü nhama aigü i 
chagu wagüchaü̃güxü̃rüxü̃ nixĩgü. Rü 
tataxuma ya texé ya nüxna choxü̃ 
ípoxü̃xe. 3 Pa Corix, Pa Chorü Tupanax 
¿rü ta̱xacürü chixexü̃ chaxü? ¿Rü ẽ̱xna 
chamáeta? 4 ¿Rü ẽ̱xna ngẽxguma 
chamücü mexü̃ chamaxã ü̱xguyane rü 
chixexü̃maxã tüxü̃́ chanatáeguxẽxẽ? ¿Rü 
ẽ̱xna wüxi i chorü uanü rü ngürümare 
chanapoxcux? 5 Rü ngẽxguma chi 
ngẽmaãcü chanaxü̱xgux, rü marü name 
nax chorü uanügü chawe 
yangẽxü̃tanüxü̃ rü waixümüanegu 
choxü̃ nanhagüxü̃ rü ãxte̱xeanexü̃gu 
napu̱xcuchigüaxü̃ i chorü maxü̃. 6 Pa 
Corix ¡curü numaxã chauétüwa nachogü 
rü nadai i ngẽma chorü uanügü i choxü̃ 
ima̱xgüchaü̃xü̃! Cuma rü cunaxuegu nax 
cunapoxcuexü̃ i ngẽma duü̃xü̃gü i 
chixexü̃ ügüxü̃. Rü nhu̱xmax rü 
chanaxwa̱xe nax chauétüwa cuchogüxü̃. 
7 ¡Rü cugüpe̱xegu nangutaque̱xegüxẽxẽ i 
guxü̃ma i nachixü̃anecüã̱xgü i duü̃xü̃gü! 
¡Rü guxü̃ma i ngẽma 
nachixü̃anecüã̱xgüarü ãẽ̱xgacügüétüwa 
cugü nangexmaxẽxẽ rü namaxã inacua̱x! 
8 Rü cuma nax guxü̃ i 
nachixü̃anecüã̱xgümaxã icucuáxü̃, rü 
chanaxwa̱xe i duü̃xü̃güpe̱xewa nüxü̃ 
quixu nax aixcuma cupe̱xewa chamexü̃ 
rü chawa rü nataxuxü̃ma i ta̱xacürü 
chixexü̃. 9 Pa Cori Pa Tupana ya 
Ixaixcumacüx, cuma rü cunangugü i 
wüxichigü i duü̃xü̃güarü ĩnügü rü norü 
ngúchaü̃gü i naãxẽwa nagu naxĩnüexü̃. 
¡Rü íyanaxoxẽxẽ i norü chixexü̃ i ngẽma 
chixri maxẽxü̃ i duü̃xü̃gü! Notürü 
ngẽma mea maxü̃xü̃ i duü̃xü̃ ¡rü nüxna 
SALMOS 6 
,  
7 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
389 
nadau nax guxü̃guma cugu 
yaxõgüechaxü̃ca̱x! 10 Rü Tupana ya 
guxãétüwa ngẽxmacü rü chorü 
poxü̃ruxü̃ nixĩ. Rü nüma nixĩ i tüxü̃ 
namaxẽxẽẽxü̃ ya yíxema namaxã 
ixaixcumagüxe. 11 Rü Tupana rü ãẽ̱xgacü 
ya aixcuma we̱xgucü nixĩ, rü nüma rü 
guxü̃guma naxchi naxai i ngẽma 
chixexü̃. 12 Rü ngẽxgumachi taguma 
Tupanaca̱x natáegu̱xgu i wüxi i duü̃xü̃ 
rü nüma ya Tupana rü tá 
nanawaixmagu i norü tara rü tá tüxü̃ 
nadai. Rü yima norü würa rü marü 
ínaporamaã́xü̃. 13 Rü marü 
narütonümare ya norü chuxchigü ya 
iyauxramagugüne. Rü marü ínamemare 
ya naxnegü ya tüxü̃ imáxü̃ne. 14 ¡Rü 
dücax, nüxü̃ peda̱u̱x i ngẽma chixexü̃arü 
üruxü̃! Rü nhama wüxi i ngexü̃ i 
ixíraxacüchaü̃xü̃rüxü̃ nixĩ erü 
nanaxĩ̱xãchiãxẽ. Rü ngẽma chixexü̃ i 
nawa ngẽxmaxü̃ rü nawa tá 
ínanguxuchi i ngẽma dora. 15 Rü nüma 
rü togueca̱x nanaxü i ma̱xmaxü̃xü̃ i 
ãxmaxü̃ notürü nümatátama nagu 
ningucuchi i ngẽma. 16 Rü ngẽma 
chixexü̃ i togüca̱x naxüxü̃ rü ngẽma 
máeta i nagu naxĩnüxü̃, rü nagu tátama 
nangu. 17 Notürü i chamax rü Cori ya 
Tupanaxü̃ tá chicua̱xüxü̃ erü nüma rü 
aixcumacü nixĩ. Rü chama rü chorü 
wiyaemaxã tá chanataxẽxẽ ya yimá 
Tupana ya guxãétüwa ngẽxmacü. 
 
Tupana rü guxü̃arü yora nixĩ 
notürü yima duü̃xü̃me̱xẽwa 
nanangexmaxẽxẽ i nhama i naane 
 
8
  
1 Pa Cori Pa Tupana ya Guxü̃étüwa 
Ngẽxmacüx, rü cuéga rü guxü̃ma i 
nhama i naanewa nüxü̃ nacua̱xgü. Rü 
ngẽma curü üüne rü dauxü̃guxü̃ i 
naanearü yexerawa nangu. 2 Rü ngẽma 
buxü̃gü rü woo ngẽma maiexü̃ rü nüxna 
cunanguxẽxẽ nax cuxü̃ 
yacua̱xüü̃güxü̃ca̱x nax ngẽmaãcü 
nangóxü̃ca̱x i curü pora, rü ngẽma curü 
uanügü rü cupe̱xewa naxãneexü̃ca̱x rü 
yanangea̱xgüxü̃ca̱x. 3-4 Rü ngẽxguma 
chütacü dauxü̃gu chadawenügu rü nüxü̃ 
chadau i ngẽma cumatama cuxüxü̃ ya 
tauemacü rü ẽxtagü i ngẽ́ma 
cungexmagüxẽẽxü̃. Rü chaugüna chaca 
rü nhachagürü: “¿Ta̱xacüwa cuxü̃́ name i 
duü̃xü̃gü rü ngẽmaca̱x nagu curüxĩnüxü̃? 
¿Rü tü̱xcüü̃ nüxna cucua̱xãchixü̃ rü 
naxca̱x cuxoégaãẽxü̃?” nhachagürü. 5 Rü 
wixgutaa̱x cugüraxü̃xü̃chiãcü cunaxü ya 
yimá yatü, rü cunataxẽxẽ, rü nagu 
cuyaxõ. 6 Rü guxü̃ma i ngẽma 
cuxüxü̃étüwa cunangexmaxẽxẽ ya yimá 
yatü, rü namaxã nüxü̃ icucua̱xẽxẽ. 7 Rü 
carnérugüétüwa rü wocagüétüwa rü 
naexü̃güétüwa cunangexmaxẽxẽ. 8 Rü 
werigü i dauxü̃anegu ixüüxü̃xü̃étüwa, rü 
choxnigü i natüwa maxẽxü̃étüwa rü 
guxü̃ma i márwa ngẽxmagüxü̃étüwa 
cunangexmaxẽxẽ ya yimá yatü. 9 Pa Cori 
ya Guxü̃étüwa Ngẽxmacüx, rü cuéga rü 
guxü̃ma i nhama i naanewa nüxü̃ 
nacua̱xgü. 
 
Tupanaxü̃ ticua̱xüxü̃ erü mexü̃ naxü 
 
9
  
1 Pa Cori Pa Tupanax, cuxü̃ 
chicua̱xüxü̃chaü̃ guxü̃ne ya chorü 
maxü̃nemaxã. Rü nüxü̃ chixuchigachaü̃ i 
ngẽma muxü̃ma i mexü̃gü i cuxüxü̃. 2 Pa 
Tupana ya Guxãétüwa Ngẽxmacüx, rü 
chorü taãxẽmaxã poraãcü cuxü̃ 
chicua̱xüxü̃. Rü cuxca̱x chawiyaechaü̃. 
3 Rü ngẽma chorü uanügü rü cuxcha̱xwa 
SALMOS 7 
– 
9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
390 
nibuxmü rü nayayi rü nayue. 4 Cuma rü 
ãẽ̱xgacü ya ixaixcumacü quixĩ. Rü curü 
tochicaxü̃wa curüto nax ngẽ́ma 
chauétüwa cuchogüxü̃ca̱x. 5 Rü 
cuyangagü i ngẽma tama cuxü̃́ yaxõgüxü̃, 
rü cunadai i ngẽma chixri maxẽxü̃. Rü 
noxtacüma ícunapi i naégagü i curü 
poperawa. 6 Rü ngẽma chorü uanü rü 
marü nayu, rü yima norü ĩanegü rü 
namaxãtama narüxogü. Rü cumax, Pa 
Tupanax, nixĩ ga cuyanaxoxẽẽxü̃. Rü 
taxuxü̃ma i ta̱xacü nawa inayaxügü rü 
bai i ta̱xacü i nawa nüxna nax 
icua̱xãchixü̃ca̱x. 7 Notürü nüma ya Cori 
ya Tupana rü guxü̃gutáma ãẽ̱xgacü nixĩ. 
Rü nüma rü norü tochicaxü̃wa narüto 
nax ngẽ́ma nangugüaxü̃ca̱x i wüxichigü i 
duü̃xü̃güarü maxü̃. 8 Rü nüma rü tá mea 
guxü̃ i duü̃xü̃güarü maxü̃ nangugü. Rü 
nhu̱xũchi tá nüxü̃ nixu i ta̱xacü tá nixĩ i 
namaxã naxueguxü̃. 9 Rü nüma ya Cori ya 
Tupana rü tüxna nadau ya yíxema chixri 
tümamaxã inacua̱xgüxe. Rü tüxü̃ 
narüngü̃xẽẽ ega ngúxü̃ tingegügu. 10 Pa 
Corix, yíxema cuxü̃ cua̱xgüxe rü cugu 
tayaxõgü. Rü taguma tüxü̃ icuyarüngüma 
ya yíxema cuxca̱x daugüxe. 11 ¡Rü naxca̱x 
pewiyaegü ya Cori ya Tupana ya 
Yerucharéü̃wa ãẽ̱xgacü ixĩcü! ¡Rü 
guxü̃ma i ĩanegüwa nüxü̃ pexu i ngẽma 
mexü̃gü i naxüxü̃! 12 Rü nüma ya Tupana 
rü tüxna nacua̱xãchi ya yíxema 
ngechaü̃güxe rü tama nüxü̃ inarüngüma i 
ngẽma tümaarü axu. Notürü nanapoxcue 
i ngẽma chixri tümamaxã icua̱xgüxü̃. 
13 Pa Corix ¡cuxü̃́ changechaxü̃tümüxü̃! 
¡Rü dücax, nüxü̃ nadawenü i nhuxãcü 
choxü̃ nachixeãxẽ i ngẽma chauxchi 
aiexü̃! ¡Rü nawa choxü̃ ínanguxuchixẽxẽ 
i ngẽma yu! 14 Rü ngẽxguma choxü̃ 
ícunguxuchixẽẽgu rü chama rü tá 
Yerucharéü̃arü ĩã̱xwa cuxü̃ chicua̱xüxü̃ 
nape̱xewa i guxü̃ma i duü̃xü̃gü. Rü 
namaxã tá nüxü̃ chixu nax chataãxẽxü̃ 
erü choxü̃ ícunguxuchixẽxẽ. 15 Rü ngẽma 
tama yaxõgüxü̃ i duü̃xü̃gü, rü 
nümatátama nagu nayi i ngẽma ãxmaxü̃ i 
toguxeca̱x namagu naxügüxü̃. Rü 
nümatátama nagu ínanue i ngẽma 
püxcha i toguxeca̱x bexma ngẽxma 
naxǘgüxü̃. 16 Rü nüma ya Cori ya Tupana 
rü nügü nango̱xẽxẽ i ngẽxguma 
napoxcuãxgu i ngẽma chixexü̃ ügüxü̃. Rü 
ngẽmaca̱x i ngẽma chixexü̃ ügüxü̃ rü tá 
napoxcue nagagu i ngẽma chixexü̃ i 
nümagütama bexma toguxeca̱x 
naxügüxü̃. 17 Rü ngẽma chixexü̃ ügüxü̃ rü 
ngẽma tama yaxõgüxü̃ rü ngẽma 
Tupanaxü̃ iyarüngümaexü̃ rü poxcu i 
taguma gúxü̃wa tá naxĩ. 18 Notürü 
yíxema yaxna ĩnüexe ega woo 
guxchaxü̃gü tümaca̱x ínguxgu rü tama 
notüca̱xma Tupanaarü ngü̃xẽẽ 
ítanangu̱xẽẽgü, erü nüma ya Tupana rü 
taxũtáma tüxü̃ inarüngüma rü tá tüxü̃ 
narüngü̃xẽẽ. 19 Pa Cori Pa Tupanax 
¡tauxü̃́ i cunaxüchicaxü̃ i ngẽma duü̃xü̃gü 
i cuétüwa nügü ügüxẽẽchaü̃xü̃! ¡Ẽcü 
cugüpe̱xewa nagagü i ngẽma tama 
yaxõgüxü̃ nax nüxna cuca̱xaxü̃ca̱x 
nachiga i norü chixexü̃gü! 20 Pa Corix 
¡namuü̃exẽxẽ i ngẽma chixexü̃ ügüxü̃! 
¡Rü nüxü̃ nüxü̃ nacua̱xẽxẽ nax nümagü 
rü duü̃xü̃gümare yixĩgüxü̃! 
 
Yumüxẽ i nawa Tupanaarü 
ngü̃xẽẽca̱x íca̱xaxü̃ 
 
10
  
1 Pa Corix, Pa Tupanax ¿Tü̱xcüü̃ 
toxna cuyáxü̃gu? ¿Rü tü̱xcüü̃ 
iquicu̱x ega ngúxü̃ tingegügu? 2 Erü 
SALMOS 9 
,  
10 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
391 
ngẽma chixri maxü̃xü̃ rü nügü írütaxü̃ 
rü norü numaxã tüxü̃ nachixewe ya 
yíxema tama nüxü̃ cuáxe nax tügü 
ítapoxü̃xü̃. Notürü nümatátama nagu 
nangu i ngẽma chixexü̃ i toguxemaxã 
nagu naxĩnüxü̃. 3 Rü ngẽma chixexü̃ i 
duü̃xü̃ rü nügü namaxã nicua̱xüxü̃ i 
noxrütama ngúchaü̃. Rü ngẽma duü̃xü̃ i 
ngẽmaxü̃gü nügüna nanuxũchixü̃, rü 
Cori ya Tupanamaxã naguchiga rü nüxü̃ 
naxo. 4 Rü ngẽma yatü i chixexü̃ rü nügü 
nicua̱xüxü̃ rü nhanagürü: “Nataxuma ya 
Tupana. Rü taxúetáma choxna taca 
nachiga i ngẽma chaxüxü̃”, nhanagürü. 
Rü ngẽmaguxicatama narüxĩnü. 5-6 Rü 
ngẽma naxüxü̃wa rü guxü̃guma mea 
nüxü̃́ ínanguxuchi. Rü nüma rü nüxna 
nixũgachi i curü mugü rü nagu 
naxĩnügu rü tagutáma cunapoxcu, Pa 
Tupanax. Rü norü uanügüxü̃ nacugü rü 
nagu narüxĩnü nax taxúetáma 
iyanguxẽẽxü̃ rü tagutáma guxchaxü̃ 
nüxü̃́ ngẽxmaxü̃. 7 Rü naã̱xwa ínaxũxũ i 
chixexü̃ i dexa rü doraxü̃ nixu rü 
naguxchigawa̱xe. Rü ngẽxguma 
yadexa̱xgu rü mexü̃ i oregu nayacu̱x i 
ngẽma chixexü̃ i nagu naxĩnüxü̃, rü 
ngẽmaãcü tüxü̃ nawomüxẽxẽ ya 
duẽxẽgü. 8 Rü chütacü rü ĩaneacügü i 
ẽanexü̃gu tüxü̃ ínicu̱xẽxü̃ rü ngẽxma 
tüxü̃ nima̱x ya yíxema ngẽ́ma üpetüxe. 
Rü guxü̃guma bexma tüxü̃ 
ínidawenüchigüxü̃ ya yíxema turaxe i 
taxucürüwama tügü ípoxü̃xe. 9 Rü 
nhama ai i naxmaxü̃wa naexü̃ca̱x 
idawenüxü̃rüxü̃ nügü nixĩxẽxẽ i ngẽma 
yatü i chixexü̃. Rü ngẽ́ma íyacúxü̃wa 
tüxü̃ nanangu̱xẽxẽ ya yíxema turaxe nax 
ngẽmaãcü tüxü̃ yayaxuxü̃ca̱x. Rü 
ngẽxguma tüxü̃ yayaxu̱xgu rü marü 
taxucürüwama nüxna tinha. 10 Rü 
nhama ai i yauxexü̃chaü̃xü̃rüxü̃ norü 
poramaxã tüxü̃ narüyexera ya yíxema 
turaexe rü ngẽmaãcü naxme̱xgu tayi. 
11 Rü ngẽma yatü i chixexü̃ rü nagu 
narüxĩnü nax nüma ya Tupana rü marü 
nüxü̃ yanangümaxü̃ rü nügü 
yadüxchiwexü̃ nax tama nüxü̃ 
nadauxü̃ca̱x i ngẽma norü chixexü̃ i 
naxüxü̃ i ngẽma duü̃xü̃. 12 ¡Inachi Pa 
Corix, Pa Tupanax, rü 
naxunagüchacüxü! ¡Rü tauxü̃́ i tüxü̃ 
curüngümaxü̃ ya yíxema 
naxi̱xãchiãxẽgüxẽ! 13 ¿Rü tü̱xcüü̃, Pa 
Tupanax, icunaxüchicaxü̃ nax cuxü̃ 
nacugüxü̃ i ngẽma chixexü̃ i duü̃xü̃gü? 
Erü nümagü nagu narüxĩnüe rü 
tagutáma nüxna cuca nachiga i ngẽma 
chixexü̃ i naxügüxü̃. 14 Pa Corix, 
cumatama nüxü̃ cudau i ngẽma chixexü̃ 
i naxügüxü̃. ¡Ẽcü napoxcue naxca̱x i 
ngẽma guxchaxü̃gü i naxügüxü̃ rü 
ngúxü̃ nax duü̃xẽgüxü̃ yangexẽẽgüxü̃! 
Rü yíxema turaexe rü curü ngü̃xẽẽca̱x 
nixĩ itadaugüxü̃, erü cuma nixĩ i 
tümaarü poxü̃ruxü̃ quixĩxü̃. Rü cuma 
nixĩ i tüxü̃ curüngü̃xẽẽxü̃ ya yíxema 
taxcutagü. 15 ¡Rü íyanaxoxẽxẽ i ngẽma 
norü pora i ngẽma chixexü̃gü! ¡Rü 
nüxna naca nachiga i norü chixexü̃gü, 
rü bai tá i wüxi i nüxü̃ cuxüpetümarexü̃! 
16 Rü nüma ya Cori ya Tupana nixĩ i 
ãẽ̱xgacü yixĩxü̃ i guxü̃guma. Rü ngẽma 
duü̃xü̃gü i tama Tupanaaxü̃́ yaxõgüxü̃, 
rü Tupanaarü naanewa tá ínawoxü̃. 
17 Pa Corix, cuma rü nüxü̃ cuxĩnü i 
tümaarü yumüxẽ ya yíxema tama tügü 
icua̱xüü̃güxe. Rü cuma rü tüxü̃ 
cutaãxẽgüxẽxẽ rü tüxü̃ curüngü̃xẽẽ. 
18 ¡Rü ẽcü tümaétüwa nachogü ya 
SALMOS 10 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
392 
yíxema taxcutagü rü yíxema 
togüme̱xẽwa ngẽxmagüxe! Rü yima 
yatü ya waixümüwa cunaxücü, rü tama 
tanaxwa̱xe nax wena muü̃ naxca̱x 
ínanguxẽẽxü̃ i curü duü̃xü̃gü. 
 
Cori ya Tupana rü aixcuma tórü 
poxü̃ruxü̃ nixĩ 
 
11
  
1 Chama rü Cori ya 
Tupaname̱xẽwa chaugü 
changexmaxẽxẽ nax choxü̃ 
ínapoxü̃xü̃ca̱x nüxna i chorü uanügü. 
¿Rü tü̱xcüü̃ choxü̃ nhapegürü: 
“¡Ma̱xpǘneanewa nanha nax ngẽ́ma 
werigürüxü̃ cugü quicúxü̃ca̱x!” 
nhaperügü choxü̃? 2 ¡Rü dücax, nangugü 
i ngẽma chixexü̃ ügüxü̃ i duü̃xü̃gü! Rü 
yima naxnegü rü pe̱xcunüne ya norü 
würawa nanadagü rü yacu̱xgüãcüma 
duü̃xü̃gü i mea maxẽxü̃guama 
nanamaxgü. 3 Rü ngẽxguma chi nüma ya 
ãẽ̱xgacü marü chixexü̃gu nanguxgu ¿rü 
nhuxãcü tá nügü ínapoxü̃ ya yimá mecü 
ya duü̃? 4 Notürü nüma ya Cori ya 
Tupana rü napata ya üünenewa 
nangexma. Rü nüma ya Cori rü 
dauxü̃guxü̃ i naanewa nüxü̃́ nangexma i 
norü tochicaxü̃, rü ngẽ́ma meama 
ínadawenü rü nanangugü i duü̃xü̃gü. 
5 Rü nüma ya Tupana rü nanangugü i 
ngẽma mexü̃ ügüxü̃ rü ngẽma chixexü̃ 
ügüxü̃, rü naxchi naxai i ngẽma 
máxwa̱xegüxü̃. 6 Rü nüma ya Cori ya 
Tupana rü nhama pucürüxü̃ tá ngẽma 
chixexü̃ ügüxü̃étügu nanayixẽxẽ ya 
ã́xwe rü üxüema i ẽsúrfremaxã ãẽ́xü̃xü̃. 
Rü tá naxca̱x ínananguxẽxẽ ya wüxi ya 
buanecü nax yaxaexü̃ca̱x i guxü̃ma. Rü 
nüma ya Cori ya Tupana rü ngẽmaãcü 
tá nanapoxcue i ngẽma duü̃xü̃gü i 
chixexü̃ ügüxü̃. 7 Rü nüma ya Cori ya 
Tupana rü ixaixcumacü nixĩ, rü 
ngẽmaca̱x nüxü̃ nangechaü̃ i ngẽma 
we̱xguxü̃. Rü ngẽmaca̱x ya yíxema 
aixcuma imexe rü tá nüxü̃ 
tadaugüxüchi. 
 
Yumüxẽ i nawa Tupanaarü 
ngü̃xẽẽca̱x íca̱xaxü̃ 
 
12
  
1 Pa Cori Pa Tupanax ¡paxa 
toxü̃ rüngü̃xẽxẽ! Erü marü 
nataxuma i ngẽma aixcuma cuxü̃́ 
yaxõgüxü̃. Rü marü inarüxo i ngẽma 
duü̃xü̃gü i aixcuma mexü̃gu rüxĩnüexü̃. 
2 Rü nügütanüwa i duü̃xü̃gü rü nügü 
nawomüxẽẽgü. Rü mea nidexagüneta 
notürü tama aixcumaxü̃ nixugü. 3 Pa 
Tupanax ¡iyanaxoxẽxẽ i guxü̃ma i 
ngẽma nügü írümegünetaxü̃ rü ngẽma 
nügü icua̱xüü̃güxü̃! 4 ¡Rü napoxcue i 
ngẽma nhagüxü̃: “Toma rü mea nüxü̃ 
tacua̱xgü nax tidexagüxü̃ rü torü 
oremaxã togü ítapoxü̃. ¿Rü texé tá toxü̃ 
tarüngea̱xgüxẽxẽ?” nhagüxü̃! 5 Notürü 
nüma ya Cori ya Tupana rü pexü̃ 
nangãxü̃ rü nhanagürü pexü̃: “Yíxema 
ngearü ngẽmaxü̃ã̱xgüxe rü chixri 
tümamaxã ipecua̱xgüxe rü ngúxü̃ tüxü̃ 
pingexẽẽgü. Rü ngẽmaca̱x i nhu̱xmax i 
chama rü tá tümaétüwa chachogü rü tá 
tüxü̃ charüngü̃xẽẽ erü ngẽma nixĩ i 
guxü̃guma tüma tanaxwa̱xegüxü̃”, 
nhanagürü. 6 Rü ngẽma Cori ya 
Tupanaarü uneta rü aixcuma nixĩ. Rü 
nüma rü tama nidora ega ta̱xacüxü̃ 
yaxuxgux. Rü ngẽma nüxü̃ yaxuxü̃ rü 
aixcumama nayanguxẽxẽ. Rü ngẽma 
diẽrumü i 7 e̱xpü̱xcüna i guxü̃rüxü̃ nixĩ 
nax namexü̃ i norü uneta. 7-8 Pa Cori Pa 
Tupanax, rü woo guxü̃ma i duü̃xü̃gü rü 
SALMOS 10 
– 
12 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
393 
namaxã nataãxẽ i ngẽma chixexü̃ i 
naxügüxü̃ rü woo guxü̃wama toxü̃ 
ínachomaeguãchi i ngẽma duü̃xü̃gü, 
notürü i cuma rü tá toxna cudau rü 
guxü̃gutáma toxü̃ ícupoxü̃ nüxna i 
ngẽma chixexü̃ ügüxü̃. 
 
Yumüxẽ i nawa ngü̃xẽẽca̱x íca̱xaxü̃ 
 
13
  
1 Pa Cori Pa Tupanax ¿Rü 
nhuxguxüratáta nüxü̃ 
curüchauxü̃ nax choxü̃ icurüngümaxü̃? 
¿Ẽ̱xna choxü̃ icurüngümaxüchi? ¿Rü 
nhuxguxüratáta nüxü̃ curüchauxü̃ nax 
cha̱u̱xcha̱xwa iquicúxü̃? 2 ¿Rü 
nhuxguxüratáta iyanaxoxü̃ i ngẽma 
guxchaxü̃gü i choxü̃́ ngẽxmaxü̃? ¿Rü 
tü̱xcüü̃ i guxü̃ i ngunexü̃gu rü ngúxü̃ rü 
ngechaü̃ chingeechaxü̃? ¿Rü 
nhuxguxüratáta iyanaxoxü̃ nax chorü 
uanüme̱xẽwa changexmaxü̃? 3 Pa Cori 
Pa Chorü Tupanax ¡choxü̃ nadawenü rü 
choxü̃ nangãxü̃ rü choxna naxã i maxü̃ 
nax tama chayuxü̃ca̱x! 4 Rü ngẽmaãcü i 
chorü uanü rü taxũtáma nhanagürü: 
“Marü nüxü̃ charüporamae”, nhanagürü. 
¡Rü choxna nadau nax tama 
nataãxẽxü̃ca̱x i ngẽma chorü uanü i 
ngẽxguma guxchaxü̃gu changuxgux! 
5 Rü chama rü chayaxõ nax aixcuma 
choxü̃ cungechaü̃xü̃ rü chataãxẽ erü 
cuma rü choxü̃ cumaxẽxẽ. 6 Rü chorü 
wiyaemaxã tá Cori ya Tupanaxü̃ 
chicua̱xüxü̃ erü poraãcü choxü̃ 
narüngü̃xẽẽ. 
 
Nüma ya yatü rü chixexü̃gu 
narüxĩnüecha 
 
14
  
1 Rü ngẽma duü̃xü̃gü i 
naechitamare maxẽxü̃ rü nagu 
narüxĩnüe nax nataxuxü̃ ya Tupana. Rü 
guxü̃ma rü chixexü̃gu narüxĩnüe rü 
nanaxügü i ngẽma Tupanape̱xewa 
chixexüchixü̃. Rü bai i wüxi i mexü̃ üxü̃. 
2 Rü nüma ya Cori ya Tupana rü 
dauxü̃guxü̃ i naanewa duü̃xü̃güxü̃ 
nadawenü. Rü tüxü̃ nangugü rü ngoxi 
tayíxema ya tümaãẽxü̃ cuáxe rü naxca̱x 
dauxe. 3 Notürü guxü̃ma i duü̃xü̃gü rü 
chixexü̃we narüxĩ rü guxü̃ma wüxigu 
chixexü̃gu narüxĩnüe. Rü marü 
tataxuma ya texé ya mexü̃ ǘxe, rü bai 
ya wüxíe. 4 Rü tama naãxẽxü̃ nicua̱x i 
ngẽma chixexü̃ ügüxü̃. Rü norü 
chixexü̃maxã nanagu̱xẽxẽ i chorü 
duü̃xü̃gü nhama poũ ingṍxü̃ rü 
igu̱xẽẽxü̃rüxü̃. Rü taguma Cori ya 
Tupanaca̱x nadaugü. 5 Notürü ngẽma 
chixexü̃ ügüxü̃ rü wüxi i ngunexü̃ tá 
muü̃maxã nidu̱xrue. Erü Tupana rü 
tümaxü̃tawa nangexma ya yíxema naga 
ĩnüxe. 6 Rü ngẽma chixexü̃ ügüxü̃ rü 
tüxü̃́ nüxü̃ nacugüe i tümaarü ĩnü ya 
yíxema mea maxẽxe, notürü nüma ya 
Cori ya Tupana rü tüxü̃ ínapoxü̃. 
7 Chierü yimá Tupana ya ma̱xpǘne ya 
Chiã́ũwa ngẽxmacü nua ũxgu nax norü 
uanügüme̱xẽwa ínanguxü̃xẽẽãxü̃ca̱x i 
norü duü̃xü̃gü i Iraéuanecüã̱xgü. Rü 
ngẽxguma nüma ya Cori ya Tupana 
ínanguxü̃xẽẽgu rü guxü̃ma i Yacútaagü i 
Iraéutanüxü̃gü rü tá nataãxẽgü. 
 
Tupana nanaxwa̱xe nax mexü̃ 
naxüxü̃ ya yatü 
 
15
  
1 Pa Corix ¿texé tá tixĩ ya 
yíxema cupata ya üünenewa 
ngẽxmaxe? ¿Rü texé tá tixĩ ya yima 
curü ma̱xpǘne ya üünenegu ãchiü̃xe? 
2 Rü yíxema ngearü chixexü̃ã́xe, rü mexü̃ 
üxe, rü ixaixcumaxe, 3 rü yíxema tama 
SALMOS 12 
– 
15 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
394 
texéchiga chixri idexáxe, rü yíxema 
taxuxü̃ma i chixexü̃ tümamücümaxã 
üxe, rü yíxema taxuxü̃ma i chixexü̃ üxe 
namaxã i ngẽma tümaarü ngaicamagu 
pexü̃, 4 rü yíxema naxchi aixe i 
pecádugü rü tama nanaãxẽraxü̃xe i 
ngẽma duü̃xü̃gü i chixexü̃ ügüxü̃, rü 
yíxema nüxü̃ ngechaü̃güxe i ngẽma 
duü̃xü̃gü i Tupanaxü̃ ngechaü̃güxü̃, rü 
yíxema naxüamáxe i ngẽma nagu 
taxunetaxü̃ woo tama mea tüxü̃́ 
ínanguxuchigu, 5 rü yíxema tümaarü 
diẽru ngĩxü̃ ixãxe ngearü üétüãcüma, rü 
yíxema diẽruxü̃ oxe ega texé 
naxütanüchaü̃gu nax napoxcuxü̃ca̱x i 
ngẽma taxuxü̃ma i chixexü̃ üxü̃. Rü 
yíxema ngẽmaãcü maxü̃́xẽ rü tagutáma 
ta̱xacürü chixexü̃gu tüxü̃ nanguxẽxẽ. 
 
Ngẽma mexü̃ i Tupana tüxna ãxü̃ rü 
nataxuma i to i ngẽmaarü yexeraxü̃ 
 
16
  
1 ¡Choxna nadau, Pa Tupanax! 
Erü cuma nixĩ i choxü̃ 
ícupoxü̃xü̃. 2 Chama rü marü cumaxã 
nüxü̃ chixu rü nhachagürü: “Cuma nixĩ i 
chorü Cori quixĩxü̃, rü nataxuma i to i 
cuxrüxü̃ aixcuma choxü̃ rüngü̃xẽẽxü̃”, 
nhacharügü. 3 Rü ngẽma duü̃xü̃gü i 
namaxã taãxẽgüxü̃ i norü 
tupananetachicüna̱xãgü rü 
nhanagürügü: “Torü tupanagü rü 
naporae”, nhanagürügü. 4 Rü ngẽmaca̱x 
nayamuxẽẽtanü i ngẽma 
naxchicüna̱xãgü rü nüxü̃ nicua̱xüxü̃gü 
guxü̃ma i norü taãxẽmaxã. Notürü i 
chama rü tagutáma ichaxã nawa i 
ngẽma nacüma i norü tupananetagüca̱x 
nagü nawa inabaxẽẽgüxü̃ rü bai i 
chauã̱xmaxã nüxü̃ chixu i ngẽma 
tupananetagüéga. 5 Rü cumax, Pa Corix, 
nixĩ i chamaxã icucuáxü̃. Rü cuma nixĩ i 
choxna cunaxãxü̃ i guxü̃ma i mexü̃gü. 
Rü cuxme̱xwa nangexma i chorü maxü̃. 
6 Rü yexguma icuyanuxgu ga yema 
naane nüxü̃ ga Iraéutanüxü̃gü, rü yema 
choxna cuxãxü̃ nixĩ ga yema 
rümemaexü̃. Rü namexechi i ngẽma 
naane i choxna cuxãxü̃. 7 Rü nüxü̃ 
chicua̱xüxü̃ ya Cori ya Tupana erü 
nüma rü chamaxã inacua̱x. Rü chütacü 
rü nüma rü chauãxẽwa choxü̃ naxucu̱xẽ. 
8 Rü guxü̃guma nagu charüxĩnüecha ya 
Cori. Rü nüma nax chauxü̃tawa 
nangexmaxü̃ rü taxuxü̃táma i ta̱xacürü 
chixexü̃gu choxü̃ nanguxẽxẽ. 9 Rü 
ngẽmaca̱x i nhu̱xmax rü guxü̃guma 
chataãxẽ rü taxuca̱xtáma ta̱xacüca̱x 
chaxoégaãxẽ. 10 Erü cuma rü taxũtáma 
tauquewa choxü̃ cuta̱x. Rü taxũtáma 
wüxi i ãxmaxü̃gu nüxü̃ curüngüma ya 
yima aixcuma cumücü ixĩcü. 11 Rü cuma 
rü tá choxü̃ cunawe̱x i ngẽma nama i 
maxü̃wa nadaxü̃. Rü cuxü̃tawa 
nangexma i taxüchixü̃ i taãxẽ, rü ngẽma 
taãxẽ rü taguma inayagu̱x. 
 
Duü̃xü̃ i mea maxü̃xü̃arü yumüxẽ 
 
17
  
1 Pa Corix ¡choxü̃́ nüxü̃ naxĩnü i 
chorü yumüxẽ, rü choxna naxã 
i ngẽma ngü̃xẽẽ i cuxna naxca̱x 
chaca̱xü̃! Erü cupe̱xewa rü taxuxü̃ma i 
chixexü̃ chaxü rü tama wüxi i 
dorata̱xáxü̃ chixĩ. 2 Rü cuma rü 
guxü̃guma quixaixcuma, rü ngẽmaca̱x 
guxü̃ i duü̃xü̃güpe̱xewa nango̱x nax 
taxuxü̃ma i chixexü̃ chaxüxü̃. 3 Rü cuma 
rü marü nüxü̃ cucua̱x i ngẽma 
chauãẽwa nagu charüxĩnüxü̃, rü 
chütacü rü choxna cudau. Rü choxü̃ 
cuxü rü taxuxü̃ma i chixexü̃ chawa 
SALMOS 15 
– 
17 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
395 
icuyangau. Rü ngẽmawa nüxü̃ cucua̱x 
nax aixcumaxü̃ chixuxü̃. 4 Rü mea nagu 
chamaxü̃ i ngẽma curü mugü rü tama 
nüxü̃ chayadauxü̃ i ngẽma duü̃xü̃gü i 
máetagüxü̃ rü chixexü̃ ügüxü̃. 5 Rü 
aixcumama mea nagu chixũ i ngẽma 
cucüma rü taguma ichayange̱x. 6 Pa 
Tupanax, cumaxã nixĩ i chidexaxü̃ erü 
nüxü̃ chacua̱x rü cuma rü choxü̃́ nüxü̃ 
cuxĩnü i chorü yumüxẽ ega cumaxã 
chidexa̱xgux. ¡Rü choxna naxã i nhaa 
cuxna naxca̱x chaca̱xü̃! 7 Rü chanaxwa̱xe 
i choxü̃ cunawe̱x nax aixcuma choxü̃ 
cungechaü̃xü̃. Erü cuma rü tüxü̃ 
curüngü̃xẽẽ ya yíxema cuxü̃tawa 
tümaarü ngü̃xẽẽca̱x ícagüxe naxcha̱xwa 
i tümaarü uanügü. 8 ¡Rü choxna nadau 
nhama cugüpü̱xüxetüna cudauxü̃rüxü̃! 
¡Rü cugüpe̱xátütüü̃wa choxü̃ 
nangexmaxẽxẽ! 9 Rü ngẽma chorü 
uanügü rü choxü̃ ínachomaeguãchi, rü 
ngẽma chixexü̃ i duü̃xü̃gü rü cha̱u̱xca̱x 
ínayaxüãchi. 10 Rü nügü 
yacua̱xüü̃güãcüma nidexagü, rü tama 
ngechaü̃xü̃ nacua̱xgü. 11 Rü choxü̃ 
nangugügü nax ngextá chaxũxü̃ nax 
choxü̃ yanguxẽẽgüxü̃ca̱x. 12 Rü nümagü 
rü nhama aigürüxü̃ nixĩgü nax choxü̃ 
iyacu̱xeü̃güxü̃ nax choxü̃ 
yama̱xgüxü̃ca̱x. 13 Pa Corix ¡ẽcü 
chauétüwa nayuxu rü nadai i ngẽma 
chorü uanügü! ¡Rü curü taramaxã 
yabuxmüxẽxẽ rü choxü̃ ínapoxü̃ nüxna i 
ngẽma duü̃xü̃gü i chixexü̃! 14 Pa Corix 
¡curü poramaxã choxü̃ ínanguxuchixẽxẽ 
naxme̱xwa i ngẽma duü̃xü̃gü i chixexü̃ 
ügüxü̃! ¡Rü ínawoxü̃ nawa i nhama i 
naane i nawa nügü yacua̱xüü̃güxü̃ 
namaxã i norü ngẽmaxü̃gü! Rü 
taxuwama choxü̃́ name ega woo 
nümagü rü namuarü ngẽmaxü̃ã̱xgügu rü 
naxacügü rü meama nachibüegu rü 
nataagüca̱x rü muxü̃ i norü ngẽmaxü̃gü 
nüxü̃́ íyaxüxgu. 15 Notürü i chamax rü 
ngẽma namaxã chataãxẽxü̃ nixĩ nax 
cuxü̃xü̃chi tá chadauxü̃ rü 
cuxü̃tawaxüchi tá changexmaxü̃ i 
ngẽxguma tá yuwa ícharüdaxgux. 
 
Norü uanüxü̃ nax 
naporamaexü̃chigaarü wiyae 
 
18
  
1 Rü cuma nixĩ, Pa Corix, i 
chorü poraxẽẽruxü̃ quixĩxü̃. 
Chama rü cuxü̃ changechaü̃. 2 Rü cuma 
nixĩ i chorü poxü̃ruxü̃ quixĩxü̃ rü chorü 
cu̱xchicaxü̃ quixĩxü̃, rü chorü 
nguxuchixẽẽruxü̃ quixĩxü̃, rü chorü 
Tupana quixĩxü̃. Rü cuma nixĩ i nuta i 
taxüchixü̃ i chorü poxü̃ruxü̃ quixĩxü̃, rü 
chorü tüpe̱xeruxü̃ quixĩxü̃, rü chorü 
maxẽẽruxü̃ quixĩxü̃, rü ngẽma chorü 
cu̱xchicaxü̃ i ma̱xpǘnetape̱xewa quixĩxü̃, 
rü ngẽma chorü cu̱xchicaxü̃ i 
ma̱xpǘnetaxpe̱xewa nagu changaxixü̃ 
quixĩxü̃. 3 Rü cuma nixĩ, Pa Cori Pa 
Tupanax, i namexü̃ nax cuxü̃ 
ticua̱xüü̃güxü̃. Rü ngẽxguma 
ãũcümaxü̃wa changexmagu, rü aita 
cuxca̱x chaxü̱xgu, rü cuma rü chorü 
uanügüme̱xẽwa choxü̃ ícupoxü̃. 4 Rü 
yema yu rü choxna nangaicama rü 
choxü̃ nimáxchaü̃. Rü poraãcü chamuü̃ 
nape̱xewa ga guxü̃ma ga yema 
ãũcümaxü̃ ga chauxü̃tawa namuxü̃. 5 Rü 
yema yu rü choxü̃ ínananumaeguãchi ga 
norü yaruü̃gü, rü yemaacü choxü̃ niyaxu 
nax choxü̃ yamáxü̃ca̱x. 6 Rü yema 
ãũcümaxü̃wa nax chayexmaxü̃, rü 
Corica̱x aita chaxü nax nüma ga Tupana 
choxü̃ rüngü̃xẽẽxü̃ca̱x. Rü nüma rü 
SALMOS 17 
,  
18 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
396 
choxü̃ naxĩnü ga yéa ínayexmaxü̃wa. Rü 
yema aita nax chaxüxü̃ rü 
naxmachi̱xẽwa changuga. 7 Rü yexguma 
rü poraãcü naxĩã̱xãchiane. Rü guma 
ma̱xpǘnegü rü naxĩã̱xãchitanü. Rü Cori 
ya Tupanaarü numaxã nixĩãtanücüxü. 
8 Rü naxmaraü̃wa rü caxixü̃ ínaxũxũ. Rü 
naã̱xwa ínaxũxũ ga üxüema ga nhama 
ga naane ixaxẽẽxü̃, rü ã́xwe ga inaicü. 
9 Rü ningena ga dauxü̃guxü̃ ga naane rü 
nüma ga Tupana rü nhama ga naanegu 
ínarüxĩ. Rü nacutütüü̃wa rü nataxüchi 
ga caixanexü̃ rü naxẽane. 10 Rü wüxi ga 
dauxü̃cüã̱x ga ãxpe̱xátüxü̃étügu 
naxaunagü rü yema namaxã nigoe. Rü 
buanecüemagu namaxã nayangaxi. 11 Rü 
yema waanexü̃ nixĩ ga yadü̱xchipetaxü̃. 
Rü caixanexü̃ ga pucümaxã waxü̃gu 
namaxã nayangaxi. Rü yemagu nügü 
nicu̱x rü yemaarü aixepewa nayexma. 
12 Rü naxü̃tawa rü naxãẽmacüane rü 
yema caixanexü̃wa narüyi ga gáuxü̃ rü 
ã́xwe ga inaicü. 13 Rü nüma ga Cori ya 
Tupana ya guxãétüwa ngẽxmacü rü 
dauxü̃guxü̃ ga naanewa inanaxũ ga naga 
ga nhama idu̱xruanexü̃rüxü̃ ixĩxü̃. Rü 
yéma narüyi ga gáuxü̃ ga ãpü̱xüxü̃ rü 
ã́xwe ga naicü. 14 Rü yéma inanacu̱xgü 
ga naxne, rü ãẽmacügü inaxüxẽxẽ. Rü 
yemacha̱xwa ga yema chorü uanügü rü 
nügü nawoone rü nibuxmü. 15 Rü yema 
mártama rü nipa, rü yexma nango̱x ga 
natama nagagu ga yema naga ga 
ãũcümaxü̃ rü gumá buanecü ga yéma 
namuãcü. 16 Rü nüma ga Tupana rü 
dauxü̃guxü̃ ga naanewa cha̱u̱xca̱x 
narüxüe rü choxü̃ ínayaxuchi nawa ga 
yema taxü̃ ga ãũcümaxü̃. 17 Rü chorü 
uanügü ga poraexü̃ ga chauxchi 
aiexü̃me̱xẽwa choxü̃ ínanguxuchixẽxẽ. 
18 Rü yexguma chaturayane rü cha̱u̱xca̱x 
ínayaxüãchi. Notürü nüma ga Cori ya 
Tupana rü choxü̃ narüngü̃xẽẽ. 19 Rü 
choxü̃ ínanguxuchixẽxẽ rü choxü̃ 
nanapu erü choxü̃ nangechaü̃. 20 Rü 
nüma ga Cori ya Tupana rü choxü̃́ 
nanaxütanü naxca̱x ga yema mexü̃ ga 
chaucüma. 21 Yerü chama rü nagu chixũ 
i ngẽma Tupana nagu rüxĩnüxü̃ rü 
taguma nüxü̃ chaxo. 22 Rü guxü̃ma i 
norü ucu̱xẽgü rü nachauãxẽgu, rü 
taguma nüxü̃ chaxo i norü mugü. 23 Rü 
nape̱xewa rü taguma ta̱xacürü chixexü̃ 
chaxü rü nüxna chayáxü̃gu i chixexü̃. 
24 Rü nüma ga Cori ya Tupana rü choxü̃́ 
nanaxütanü naxca̱x ga yema mexü̃ ga 
nape̱xewa chaxüxü̃. 25 Rü cumax, Pa Cori 
Pa Tupanax, rü tümamaxã quixaixcuma 
ya yíxema aixcuma cuga ĩnüxe. Rü cuxü̃́ 
tangechaü̃tümüxü̃ ya yíxema tümamücü 
tüxü̃́ ngechaü̃tümüxe. 26 Rü cuma rü 
aixcuma tüxü̃ curüngü̃xẽẽ ya yíxema 
cuga ĩnüxe, notürü ngẽma tama cuga 
ĩnüxü̃ rü cuma nüxü̃ cucua̱x nax 
nhuxãcü tá cunapoxcuxü̃. 27 Rü cumax, 
Pa Tupanax, rü tüxü̃ ícunguxuchixẽxẽ 
ya yíxema tama tügü icua̱xüü̃güxe, 
notürü cuyaxãcuchi i ngẽma nügü 
icua̱xüü̃güxü̃. 28 Rü cumax, Pa Cori Pa 
Tupanax, rü cha̱u̱xca̱x cunangóonexẽxẽ. 
Rü ngẽxguma ẽanexü̃wa changexmagu 
rü choxü̃ quibaixmaxü̃. 29 Rü curü 
ngü̃xẽẽmaxã rü tá naxca̱x íchayagoõchi i 
ngẽma chorü uanü. Rü norü ĩanegüarü 
poxeguxü̃étüwa tá chaxĩpetü. 30 Rü 
ngẽma Tupanaarü ĩnü rü aixcuma 
guxü̃wama name. Rü ngẽma norü uneta 
rü name nixĩ nax aixcuma yaxõxü̃. Rü 
nüma ya Tupana rü tüxna nadau ya 
yíxema nüxü̃́ yaxõgüxe. 31 ¿Rü texé tixĩ 
SALMOS 18 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
397 
ya Coriétüwa Tupana ixĩxe? ¿Rü 
ta̱xacürü to i tupana nangexma i tüxna 
dauxü̃? 32 Rü Tupana nixĩ ya yimá choxü̃ 
poraxẽẽcü. Rü yimá nixĩ ya 
iyanawe̱xãchixẽẽcü i chaucüma nax 
taxuwama nachixexü̃ca̱x i chorü maxü̃. 
33 Rü nüma ya Tupana nixĩ i choxü̃ 
naporaeparaxẽẽxü̃ nhama cowürüxü̃ rü 
ma̱xpǘneanewa chamaxã inacua̱x nax 
taxuguma chayarünguxü̃ca̱x. 34 Rü nüma 
nixĩ i choxü̃ nangu̱xẽẽxü̃ nax daixü̃ 
chacuáxü̃ca̱x rü pora choxna naxã nax 
brṍchenaxca̱x ya würa ichamaxü̃xü̃ca̱x. 
35 Rü cumax, Pa Cori Pa Tupanax, rü 
choxü̃ ícupoxü̃ rü chorü uanüme̱xẽwa 
choxü̃ cunapu. Rü curü 
tügünechacüümaxã choxü̃ quingĩ. Rü 
ngẽma curü ngechaü̃gagu rü cua̱xwa 
changu. 36 Rü choxü̃́ cunatauxchaxẽxẽ ga 
chamaxü̃ nax yemaacü tama 
ichinguxü̃ca̱x. 37 Rü nawe changẽ ga 
yema chorü uanügü rü nhu̱xmata nüxü̃ 
ichayangau. Rü tama chatáegu 
nhu̱xmata guxü̃ma chadai. 38 Rü nagu 
chache̱xgü rü yemaacü marü taguma 
ínarüdagü rü chayapu̱xyenaxãgü. 39 Rü 
cumax, Pa Tupanax, rü choxü̃ 
cuporaxẽxẽ ga daiwa rü yemaca̱x ga 
yema chamaxã nuexü̃ rü cha̱xme̱xgu 
cunayixẽxẽ. 40 Rü yemaca̱x choxna 
nibuxmü ga yema chorü uanügü. Rü 
yemaacü chanadai ga yema chauxchi 
aiexü̃. 41 Rü aita naxüe nax ngü̃xẽẽca̱x 
ínacagüxü̃ notürü taxúema nüxü̃ 
tarüngü̃xẽẽ. Rü cuxna nacagüe, “Pa Cori 
Pa Tupanax”, notürü ga cuma rü tama 
nüxü̃ cungãxü̃ga. 42 Rü 
chanapuxãchixẽxẽ rü nhu̱xmata nhama 
ãte̱xeanexü̃ i buanecü nüxü̃ cuexü̃rüxü̃ 
yixĩgü. Rü nagu chapugü nhama 
namaarü ãcharaxü̃gu ipugüxü̃rüxü̃. 43 Rü 
cuma rü choxü̃ ícunguxuchixẽxẽ 
naxme̱xwa ga yema duü̃xü̃gü ga tama 
chauga ĩnüechaü̃xü̃. Rü yema togü ga 
nachixü̃anegüarü ãẽ̱xgacüxü̃ choxü̃ 
quixĩxẽxẽ. Rü yemaacü ga yema 
duü̃xü̃gü ga noxri tama nüxü̃ chacuáxü̃ 
rü nhu̱xmax rü chorü puracütanüxü̃gü 
nixĩgü. 44 Rü ngẽxguma choxü̃ 
naxĩnüegu rü chauga naxĩnüe rü ngẽma 
togü i nachixü̃anecüã̱x i duü̃xü̃gü rü 
chamaxã nataãxẽgüneta. 45 Rü ngẽma 
togü i nachixü̃anecüã̱xgü rü choxü̃ 
namuü̃e, rü ngẽma íyacu̱xgüxü̃wa rü 
du̱xrueãcü ínachoxü̃. 46 ¡Namaxü̃ ya Cori 
ya Tupana! ¡Rü namecümaxü̃chi ya 
yimá chorü poxü̃ruxü̃! ¡Rü nüxü̃ 
icua̱xüxü̃gü ya yimá chorü maxẽẽruxü̃ 
ya Tupanax! 47 Rü nüma ya Tupana nixĩ 
i chauétüwa nayuxuxü̃ rü cha̱xme̱xgu 
nayixẽẽãxü̃ i ngẽma togü i 
nachixü̃anegü. 48 Rü nüma rü naxme̱xwa 
choxü̃ ínanguxuchixẽxẽ i chorü uanügü 
rü ngẽma chamaxã nuexü̃. Rü cumax, Pa 
Corix, rü choxü̃ ícupoxü̃ nüxna i ngẽma 
choxü̃ ima̱xgüchaü̃xü̃. 49 Rü ngẽmaca̱x i 
natanüwa i ngẽma nachixü̃anegü rü 
cuxü̃ chicua̱xüxü̃ rü cuégagu chawiyae. 
50 Rü cuma rü chorü uanügüxü̃ choxü̃ 
curüporamaexẽxẽ erü cumatama choxü̃ 
cuxuneta nax ãẽ̱xgacü chixĩxü̃. Rü cuma 
rü guxü̃guma choxü̃ cungechaü̃ rü nüxü̃ 
cungechaü̃ i chautaagü. 
 
Ngẽma naxüxü̃wa nango̱x i 
Tupanaarü üüne 
 
19
  
1 Rü ngẽma dauxü̃wa nüxü̃ 
idauxü̃ nanango̱xẽxẽ i 
Tupanaarü üüne rü norü pora. Rü 
guxü̃ma i ngẽma dauxü̃wa ngẽxmaxü̃ 
SALMOS 18 
,  
19 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
398 
tüxü̃ nüxü̃ nacua̱xẽxẽ nax nhuxãcü 
namexechixü̃ i ngẽma nüma naxüxü̃. 
2 Rü wüxichigü i ngunexü̃ rü wüxichigü i 
chütaxü̃ rü taxca̱x nanango̱xẽxẽ nax 
nhuxãcü namexechixü̃ ya Tupana. 3 Rü 
woo taxuxü̃ma i dexagüxü̃ taxĩnü rü 
taxuxü̃ i naga taxmachĩxẽwa nanaxu, 
4 notürü ngẽma Tupanaarü üünechiga rü 
guxü̃ i naanewa nangu nhu̱xmata naane 
íyacuáxü̃wa rü nhu̱xmata üa̱xcü 
íngexmaxü̃wa. 5 Rü nüma ya üa̱xcü rü 
taãxẽãcü inarügo nax ngẽma namaxü̃gu 
yaxũxü̃ nhama wüxi i duü̃xü̃ 
inhaãchichaü̃xü̃rüxü̃ rü nhama wüxi i 
yatü i ngexwaca̱x ngĩwa íxũxũxü̃rüxü̃. 
6 Rü nüma ya üa̱xcü rü wüxi i nhama i 
naanecüwawa ne naxũ rü norü 
tocüwawa narüxücu, rü taxucürüwa 
texé norü naiẽmaxü̃cha̱xwa tinha. 7 Rü 
Cori ya Tupanaarü ore rü aixcuma name 
erü nanaxüchicüxü i tacüma rü 
ngexwaca̱xü̃xü̃ i maxü̃ tüxna naxã. Rü 
Cori ya Tupanaarü mugü rü aixcumaxü̃ 
nixu rü cua̱xwa nanangu̱xẽxẽ ya yimá 
yatü ya ímemarecü nax nayauxãxü̃ i 
ucu̱xẽgü. 8 Rü Cori ya Tupanaarü 
ucu̱xẽgü rü aixcuma mea iniwe̱x rü 
ngẽmaca̱x taãxẽ tüxna naxã. Rü Cori ya 
Tupanaarü mu rü taxuwama nachixe rü 
ngẽmaca̱x taãxẽxü̃ tüxü̃ nacua̱xẽxẽ. 9 Rü 
Tupanaarü ore rü taxuwama nachixe rü 
tagutáma nagu̱x. Rü norü mugü rü 
aixcuma name rü mexü̃wa tüxü̃ nagagü. 
10 Rü ngẽma mugü rü mexechixü̃ i 
úiruarü yexera nixĩ. Rü berure ya 
naxchiãü̃wa yaxunearü yexera tüxü̃́ 
name. 11 Rü choxü̃ ínapoxü̃ naxü̃pa nax 
chixexü̃gu changuxü̃ rü mexü̃ i namawa 
choxü̃ naga i ngẽxguma naga 
chaxĩnügu. 12 ¿Rü texé ya nüxü̃ cuáxe i 
tümaarü chixexü̃ tümawatama 
ngẽxmaxü̃? Pa Cori Pa Tupanax ¡choxü̃́ 
nüxü̃ irüngüma i ngẽma chixexü̃ i 
chawa ngẽxmaxü̃! 13 ¡Rü choxü̃ ínapoxü̃ 
nax tama ngẽma chixexü̃ i nagu 
charüxĩnüxü̃gu changuxü̃ca̱x! ¡Rü choxü̃ 
rüngü̃xẽxẽ nax ngẽma chixexü̃na 
chixũgachixü̃ca̱x! Rü ngẽxgumarica tá 
nixĩ i taxũtáma chixexü̃ chaxüxü̃ rü 
nawa íchanguxuchixü̃ i ngẽma chixexü̃ i 
taxüchixü̃. 14 ¡Rü choxü̃́ nayaxu i ngẽma 
chorü dexagü i cumaxã nüxü̃ chixuxü̃ rü 
chorü ĩnügü, Pa Cori Pa Tupana ya 
chorü poxü̃ruxü̃ rü chorü 
nguxuchixẽẽruxü̃ ixĩcüx! 
 
Yumüxẽ i nawa Tupanaarü 
ngü̃xẽẽca̱x íca̱xaxü̃ nax ngẽma 
uanüxü̃ naporamaegüxü̃ca̱x 
 
20
  
1 ¡Rü nüma ya Cori ya Tupana 
cuxü̃ ĩnü, Pa Ãẽ̱xgacüx, ega 
guxchaxü̃wa cungexmayane 
cuyumüxẽgu! ¡Rü yimá Yacúarü Tupana 
cuxü̃ ípoxü̃ nüxna i curü uanü! 2 ¡Rü 
Yerucharéü̃wa ngexmane ya napatawa 
cuxca̱x ne nanamu i ngü̃xẽẽ nax curü 
uanügüpe̱xewa cuporaxü̃ca̱x! 3 ¡Rü 
nüxna nacua̱xãchi i curü ãmaregü, rü 
cuxü̃́ nanayaxu i ngẽma naxü̃nagü i 
naxca̱x quiguxü̃! 4 ¡Rü nüma rü cuxna 
nanaxã i ngẽma cuma cunaxwa̱xexü̃, rü 
aixcuma yanguxẽxẽ i guxü̃ma i ta̱xacü 
nagu curüxĩnüxü̃! 5 Rü ngẽmaãcü tá 
tanaxüchiga, Pa Ãẽ̱xgacüx, i ngẽxguma 
curü uanügüxü̃ curüporamaegu. Rü 
Tupanaégagu tá tanawe̱xgü ya tórü 
woneragü. ¡Rü Tupana yanguxẽxẽ i 
guxü̃ma i ngẽma nüxna naxca̱x 
cuca̱xaxü̃! 6 Rü chama ya ãẽ̱xgacü ya 
Tupana choxü̃ naxunetaxü̃ rü chayaxõ 
SALMOS 19 
,  
20 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
399 
nax nüma rü tá chorü uanügüxü̃ choxü̃ 
naporamaexẽẽxü̃. Rü nüxü̃ chacua̱x nax 
nüma choxü̃ naxĩnüxü̃ i dauxü̃guxü̃ i 
naanewa rü tá choxü̃ nangãxü̃xü̃ rü 
norü poramaxã tá choxü̃ 
naporamaexẽẽxü̃ nüxü̃ i chorü uanügü. 
7 Rü nümaxü̃ i nachixü̃anegüarü 
ãẽ̱xgacügü rü nüxü̃́ nangexma ya 
nawexü̃gü ya daiwa namaxã naxĩxü̃ne. 
Rü togü rü nüxü̃́ nangexma i norü 
cowarugü i dairuxü̃ ixĩgüxü̃. Notürü i 
yixema rü tüxü̃́ nangexma ya tórü 
ngü̃xẽẽruxü̃ nape̱xewa i tórü uanügü, rü 
nüma rü Cori ya Tupana nixĩ. 8 Rü 
ngẽma nachixü̃anegü rü tá inayayitanü 
rü tá inayarüxo. Notürü i yixema rü tá 
tanaxaixrügumagüraxü̃echa rü 
yexeraãcü tá taporae. 9 Pa Cori Pa 
Tupanax ¡naporamaexẽxẽ ya yimá torü 
ãẽ̱xgacü rü toxü̃́ nüxü̃ naxĩnü i torü 
yumüxẽ! 
 
Nataãxẽ ya ãẽ̱xgacü erü norü 
uanüxü̃ narüporamae 
 
21
  
1 Pa Cori Pa Tupanax, rü yimá 
ãẽ̱xgacü rü nataãxẽ erü pora 
nüxna cuxã. Rü poraãcü nataãxẽxü̃chi 
erü norü uanügüxü̃ cunaporamaexẽxẽ. 
2 Rü cuma rü marü nüxna cunaxã i 
ngẽma norü ngúchaü̃ ixĩxü̃, rü tama 
nüxna cunachu̱xu i ngẽma naxca̱x cuxna 
naca̱xü̃. 3 Rü taãxẽãcü cunayaxu rü 
poraãcü nüxü̃ curüngü̃xẽẽ. Rü 
úirunaxca̱x i ãẽ̱xgacüarü nga̱xcueruxü̃ i 
naeruwa quixücuchi. 4 Rü cuxna naca 
nax cunamáarü maxü̃ã̱xẽẽxü̃ca̱x rü 
cuma rü nüxna cunaxã nax guxü̃guma 
nüxü̃́ nangexmaxü̃ca̱x i maxü̃. 5 Rü 
ngẽma curü ngü̃xẽẽgagu rü nataxüchi i 
norü pora ya yimá ãẽ̱xgacü. Rü cuma rü 
norü duü̃xü̃güpe̱xewa nüxü̃ quicua̱xüxü̃. 
6 Rü guxü̃guma nüxü̃ curüngü̃xẽẽ, rü 
ngẽma nax naxü̃tawa cungexmaxü̃gagu 
rü guxü̃guma nataãxẽxü̃chi. 7 Rü cumax, 
Pa Ãẽ̱xgacüx, rü aixcuma Cori ya 
Tupanaaxü̃́ cuyaxõ, rü ngẽmaca̱x i curü 
uanügü rü taxũtáma cuxü̃ narüporamae, 
erü cuyaxõ nax cuxü̃ nangechaü̃xü̃ ya 
yimá guxãétüwa ngẽxmacü. 8 Rü 
nhu̱xmax, Pa Ãẽ̱xgacüx, rü guxü̃ma i 
curü uanügümaxã tá icucua̱x. Rü 
ngẽmaãcü cuxme̱xwa tá nangexmagü i 
ngẽma cuxchi aiexü̃. 9 Rü ngẽxguma 
cunapoxcu̱xgux, rü nhama üxüemawa 
ta̱xacü iguxü̃rüxü̃ tá cuyaxĩxẽxẽ. Rü 
nüma ya Cori ya Tupana rü tá norü 
numaxã üxüwa nayawocu i ngẽma curü 
uanügü nax ngẽxma yanaxoxü̃ca̱x. 10 Rü 
ngẽmaãcü i curü uanügü rü naxacügü 
rü nataagü rü tá icuyanaxoxẽxẽ i nhama 
i naanewa. 11 Rü ngẽma curü uanügü rü 
woo chixexü̃ cumaxã naxügüchaü̃gu, 
notürü taxũtáma mea nüxü̃́ ínanguxuchi 
i ngẽma nagu naxĩnüexü̃. 12 Erü cuma rü 
tá cuyabuxmüxẽxẽ erü yima curü würa 
rü naguama cunatoenü. 13 ¡Rü ẽcü curü 
poramaxã toétüwa ínayuxu, Pa Cori Pa 
Tupanax! Rü toma rü tá tanaxüchiga 
nax wiyaegümaxã cuxü̃ ticua̱xüü̃güxü̃, 
erü cuma rü nüxü̃ curüporamae i torü 
uanügü. 
 
Ngúxü̃ yangexü̃gagu aita naxü 
notürü Tupanaxü̃ nicua̱xüxü̃ 
 
22
  
1 Pa Chorü Tupanax, Pa Chorü 
Tupanax ¿tü̱xcüü̃ choxna 
quixũgachi? ¿Rü tü̱xcüü̃ tama choxü̃ 
curüngü̃xẽẽchaü̃ rü tama nüxü̃ 
cuxĩnüchaü̃ i chorü axu? 2 Pa Chorü 
Tupanax, ngunecü rü chütacü cuxna 
SALMOS 20 
– 
22 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
400 
chaca rü tama choxü̃ cungãxü̃ rü marü 
düxwa chipa. 3 Notürü i cumax rü 
cuxüüne rü torü ãẽ̱xgacü quixĩ rü 
ngẽmaca̱x i toma i Iraéuanecüã̱xgü rü 
cuxü̃ ticua̱xüxü̃gü. 4 Rü tonatügü rü 
cugu tayaxõgü, rü cuma rü tüxü̃ 
ícunguxü̃xẽxẽ naxme̱xwa i tümaarü 
uanügü. 5 Rü ngü̃xẽẽca̱x cuxna tacagü rü 
cuma rü tüxü̃ ícunguxü̃xẽxẽ. Cuxü̃́ 
tayaxõgü rü taguma tüxü̃ cuwomüxẽxẽ. 
6 Notürü i chamax rü tama wüxi i duü̃xü̃ 
chixĩ, rü nhama wüxi i õxmirüü̃mare 
ngẽ́ma chata̱xmare. Rü duü̃xü̃güarü 
cugüruxü̃ chixĩ. 7 Rü ngẽma choxü̃ 
daugüxü̃ rü choxü̃ nacugüe rü choxna 
nabia̱xgü rü nanexáerugü. 8 Rü 
nhanagürügü: “Nhaa nixĩ i ngẽma yatü 
ga Cori ya Tupanaaxü̃́ yaxõxü̃. ¡Rü ẽcü 
rü ínanguxuchixẽxẽã̱x rü namaxẽxẽã̱x 
ega aixcuma nüxü̃ nangechaü̃gu!” 
nhanagürügü. 9 Notürü cumax, Pa Corix, 
nixĩ i chauéanüwa choxü̃ 
cunaxĩxĩchixẽẽxü̃ rü chabuxgumama 
choxü̃ curüngü̃xẽẽxü̃. 10 Rü yexguma 
tauta chabuxgu rü choxna cudau. Rü 
yexguma noxri chabuxgutama rü chorü 
Tupana quixĩ. 11 ¡Rü tauxü̃́ i choxna 
quixũgachixü̃! Erü ngẽmama choxna 
nangu i ãũcümaxü̃ rü taxúema choxü̃ 
ítapoxü̃. 12 Rü nhama tuirugü i 
Bacháü̃cüã̱x i düraexü̃rüxü̃ choxü̃ 
ínachomaeguãchi i chorü uanügü. 13 Rü 
nhama ai i norü düramaxã aita 
üexü̃rüxü̃ nichogü rü choxna nayuxgü. 
14 Rü ngẽma chorü pora rü nhama dexá i 
baxü̃rüxü̃ nixĩ rü guxü̃nema ya 
chauxchina̱xã rü ta inagü. Rü yima 
chorü maxü̃ne rü nhama ta̱xacü 
idexe̱xü̃rüxü̃ nixĩ. 15 Rü ngẽma chorü 
pora rü choxna ínaxũxũ rü nhama 
mairaxü̃ i üa̱xcüemamaxã ipaxü̃rüxü̃ 
nixĩ. Rü yimá chorü conü rü 
chauxmanaxãwa nayaxũ̱x erü yuwa 
choxü̃ cutágachi. 16 Rü chorü uanügü rü 
nhama airugürüxü̃ choxü̃ 
ínachomaeguãchi i guxü̃wama rü 
cha̱u̱xme̱xwa rü chaucutüwa choxü̃ 
ínipotagü. 17 Rü ngẽma ngúxü̃ nax 
chingexü̃gagu rü nango̱x ya wüxichigü 
ya chauxchina̱xãremügü. Rü ngẽma 
chorü uanügü rü tama choxna 
ninge̱xetügü, rü choxü̃ narüdaunüecha. 
18 Rü nügü nayanu ga chauxchiru rü 
nügümaxã naxca̱x naxĩnüca̱xwa̱xegü 
nax nüxü̃ nacua̱xgüxü̃ca̱x nax texégu 
nanguxü̃. 19 Notürü cumax, Pa Corix, 
nax chorü poraxẽẽruxü̃ quixĩxü̃ ¡rü 
tauxü̃́ i choxna quixũgachixü̃! ¡Rü paxa 
nua naxũ rü choxü̃ rüngü̃xẽxẽ! 20 ¡Rü 
choxü̃ ínapoxü̃ nax tama taramaxã 
choxü̃ yama̱xgüxü̃ca̱x i nhaa chorü 
uanügü i nhama airugürüxü̃ taxuwama 
mexü̃! 21 ¡Rü choxü̃ ínapoxü̃ nüxna i 
nhaa yatügü i nhama aigürüxü̃ rü 
nhama tuirugü i düraexü̃rüxü̃ ixĩgüxü̃! 
22 Rü chaueneegümaxã tá cuchigaxü̃ 
chixu, rü curü duü̃xü̃gütanüwa tá cuxü̃ 
chicua̱xüxü̃. 23 Rü chama rü nhacharügü: 
“Guxãma ya texé ya Tupanaxü̃ 
ngechaü̃güxe ¡rü nüxü̃ pecua̱xüxü̃gü! Rü 
guxãma i pema i Iraéutanüxü̃gü i 
Yacútaagü ixĩgüxe ¡rü penataxẽxẽ!” 
nhachagürü. 24 Erü nüma ya Cori ya 
Tupana rü taguma tüxü̃ inarüngüma ya 
yíxema ngúxü̃ ingegüxe rü taguma 
tümacha̱xwa inicu̱x. Rü nüma ya 
Tupana rü tüxü̃ naxĩnü ega ngẽxguma 
nüxna icaxgux, rü tüxü̃ narüngü̃xẽẽ. 
25 Rü ngẽmaca̱x, Pa Cori Pa Tupanax, rü 
tá cuxü̃ chicua̱xüxü̃ nape̱xewa i ngẽma 
SALMOS 22 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
401 
curü duü̃xü̃gü. Rü tá nüxü̃ chixu nax 
quixaixcumaxü̃. Rü nape̱xewa i ngẽma 
duü̃xü̃gü i cuxü̃ taxẽẽgüxü̃ rü tá 
chayanguxẽxẽ i ngẽma cumaxã 
ichaxunetaxü̃. 26 Rü pema i togü chixri 
pemaxã cua̱xgüxe ¡rü meama pechibüe 
rü nhu̱xmata mea pexü̃́ yangu! Rü pema 
i Tupanaca̱x daugüxe ¡rü nüxü̃ 
pecua̱xüxü̃gü! ¡Rü namá i perü maxü̃! 
27 Rü Pa Guxãma ya Duẽxẽgü i Nhama i 
Naanewa Maxẽxe ¡rü nüxna 
pecua̱xãchie ya Cori ya Tupana rü 
naxca̱x pexĩ! ¡Rü nape̱xegu 
pecaxã́pü̱xügü rü nüxü̃ pecua̱xüxü̃gü! 
28 Erü nüma ya Cori ya Tupana rü 
ãẽ̱xgacü nixĩ rü guxü̃ i 
nachixü̃anegümaxã inacua̱x. 29 Rü 
guxü̃ma i ngẽma diẽruã̱xgüxü̃ rü name 
nixĩ nax Cori ya Tupanape̱xegu 
nacaxã́pü̱xügüxü̃ nax nüxü̃ 
yacua̱xüü̃güxü̃ca̱x. Erü guxü̃ma i ngẽma 
nhama i naanewa maxẽxü̃ rü wena tá 
waixümüxü̃ nixĩgü, erü nügüwatama rü 
nataxuma i maxü̃. 30 Rü ngẽma tawena 
ngóexü̃ i duü̃xü̃gü rü tá Cori ya 
Tupanaxü̃ nicua̱xüxü̃gü rü nüxü̃ 
nixuchigagü. 31 Rü woo ngẽma duü̃xü̃gü 
i ngẽmawena buexü̃ rü tá nüxü̃ 
naxĩnüechiga ga yema taxü̃ ga mexü̃gü 
ga Cori ya Tupana norü poramaxã üxü̃. 
 
Cumax, Pa Cori Pa Tupanax, rü 
chauxü̃tawa cungexmaecha 
 
23
  
1 Rü nüma ya Cori ya Tupana 
rü chorü daruxü̃ nixĩ rü 
taxuxü̃ma choxü̃́ nataxu. 2 Rü mexü̃ i 
nachicagu choxü̃ narüngü̃xẽẽ rü 
mechiüxü̃ i natüwa choxü̃ naga. 3 Rü 
ngẽxguma chaturagu rü choxü̃ 
naporaxẽẽama rü mexü̃ i namawa choxü̃ 
naga nax ngẽmaãcü natachigaxü̃ca̱x i 
naéga. 4 Rü woo ta̱xacürü ãũcümaxü̃ i 
taxü̃wa chaxüpetü̱xgux, rü taxuca̱xma 
chamuü̃ erü cumax, Pa Cori Pa 
Tupanax, rü chauxü̃tawa cungexma. Rü 
yima curü naixmena̱xãmaxã mexü̃ i 
namawaama choxü̃ cuxũxẽxẽ, rü curü 
caxü̃ruü̃maxã choxü̃ ícupoxü̃. 5 Rü mexü̃ 
i õna cha̱u̱xca̱x cumexẽxẽ, nape̱xewa i 
chorü uanügü, rü pumáramaxã choxü̃ 
cubaeru. Rü nangupetüxüchi i ngẽma 
curü ngü̃xẽẽ i choxna cuxãxü̃. 6 Rü guxü̃ 
i ngunexü̃gu rü chamaxã cumecüma, rü 
cuxü̃́ changechaü̃tümüxü̃. Rü ngẽmaca̱x, 
Pa Corix, rü cupatawa tá 
changexmaecha rü guxü̃gutáma 
cuxü̃tawa chamaxecha. 
 
Tupana nixĩ ya ãẽ̱xgacü ya üünecü 
 
24
  
1 Rü Cori ya Tupanaarü nixĩ i 
guxü̃ma i nhaa naane, rü 
guxü̃ma i nawa ngẽxmagüxü̃ rü nawa 
maxẽxü̃. 2 Yerü nüma nixĩ ga naxüãxü̃ 
ga nhama ga naane. Rü nüma nixĩ ga 
naxüchicaãxü̃ ga márgü rü taxtügü nax 
yemaacü nangóxü̃ca̱x ga paanexü̃. 3 ¿Rü 
texé tame nax nawa tanguxü̃ ya yima 
ma̱xpǘne ya üünene i Tupana 
íngexmaxü̃wa? ¿Rü texé tame nax 
napata ya üünenewa tamaxü̃xü̃? 4 Rü 
tüma tixĩ ya yíxema taguma chixexü̃ 
ǘxe rü taguma tümãẽwa chixexü̃gu 
rüxĩnüxe, rü taguma 
tupananetachicüna̱xãgüxü̃ 
icua̱xüü̃xü̃güxe rü taguma idoraxe. 5 Rü 
Cori ya tümaarü Tupana ya tümaarü 
maxẽẽruxü̃ rü tá mexü̃ tümamaxã 
naxuegu rü tá tüxü̃ narüngü̃xẽẽ. 6 Rü 
ngẽmaãcü tanaxwa̱xe nax tamaxẽxü̃ ya 
yíxema Yacúarü Tupanaca̱x daugüxe 
SALMOS 22 
– 
24 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
402 
nax tümaxü̃tawa nangexmaechaxü̃ca̱x. 
7 ¡Rü piwãxnagü, Pa Nũxcümaxü̃xü̃ i 
Yerucharéü̃arü Ĩã̱xgüx, pengeenügü nax 
yaxücuxü̃ca̱x ya yimá guxãarü ãẽ̱xgacü 
ya üünecü ya poracü! 8 ¿Rü texé nixĩ ya 
yimá ãẽ̱xgacü ya üünecü? Rü nüma nixĩ 
ya Cori ya Tupana ya poracü rü tama 
muü̃cü. Rü aixcuma nüma ya Cori ya 
Tupana nixĩ ya taxuxü̃ma muü̃cü ega 
ngẽxguma texémaxã nügü nadaixgux. 
9 ¡Rü piwãxnagü, Pa Nũxcümaxü̃xü̃ i 
Yerucharéü̃arü Ĩã̱xgüx, rü pengeenügü 
nax yaxücuxü̃ca̱x ya yimá ãẽ̱xgacü ya 
üünecü ya poracü! 10 ¿Rü texé nixĩ ya 
yimá ãẽ̱xgacü ya üünecü ya poracü? Rü 
nüma nixĩ ya Cori ya Tupana ya 
guxãétüwa ücü. Rü nümatama nixĩ ya 
ãẽ̱xgacü ya aixcuma üünecü ya poracü. 
 
Yumüxẽ i nawa Tupanaarü 
ngü̃xẽẽca̱x íca̱xaxü̃ 
 
25
  
1 Pa Cori Pa Tupanax, rü cuxna 
nixĩ i chaca̱xaxü̃. 2 Pa Chorü 
Tupanax, cuxü̃́ chayaxõ. ¡Rü tauxü̃́ i 
cunaxüchicaxü̃ i chorü uanügü nax ãne 
choxü̃ yangexẽẽgüxü̃ca̱x rü choxü̃ 
nacugüexü̃ca̱x! 3 Rü tama chanaxwa̱xe 
nax texé ãne tüxü̃ ingexẽẽxü̃ ya yíxema 
cuxü̃́ yaxõgüxe. Notürü i ngẽma tama 
cuga ĩnüexü̃ rü cumaxã nuexü̃, rü name 
nixĩ i ãne nüxü̃ quingegüxẽxẽ. 4 Pa Corix 
¡choxü̃ nawe̱x i cumaxü̃ rü ngẽmagu 
choxü̃ ixũxẽxẽ! 5 ¡Rü chamaxã inacua̱x 
rü choxü̃ nangu̱xẽxẽ i ngẽma curü ore i 
aixcuma ixĩxü̃! Erü cuma nixĩ i chorü 
Tupana rü chorü maxẽẽruxü̃ quixĩxü̃. 
Rü guxü̃ma i oragu rü cugu chayaxõ. 
6 Pa Cori Pa Tupanax ¡nüxna nacua̱xãchi 
nax nhuxãcü guxü̃gumachire̱x toxü̃ 
cungechaü̃xü̃ rü cuxü̃́ 
tangechaü̃tümüxü̃güxü̃! 7 ¡Notürü tauxü̃́ 
i nüxna cucua̱xãchixü̃ i chorü chixexü̃gü 
rü yema chixexü̃ ga chaxüxü̃ ga 
yexguma changextü̱xügu! Pa Cori Pa 
Tupanax ¡choxna nacua̱xãchi erü ngẽma 
curü ngechaü̃ rü curü mecüma rü nata! 
8 Rü nüma ya Cori ya Tupana rü 
namecüma rü aixcumacü nixĩ. Rü nüma 
rü tüxü̃ narüwe̱xãchixẽxẽ ya yíxema 
chixri maxẽxe. 9 Rü namaxü̃gu tüxü̃ 
naxĩxẽxẽ ya yíxema tama tügü 
icua̱xüü̃güxe, rü mexü̃wa tüxü̃ nagagü. 
10 Rü ngẽxguma naga ixĩnüegu i norü 
mugü rü mea yanguxẽẽgu i ngẽma 
uneta i namaxã ixüxü̃, rü nüma rü tüxü̃ 
nangechaü̃ãcüma tüxü̃ naxucu̱xẽ 
namaxã i norü ore i aixcuma ixĩxü̃. 11 Pa 
Cori Pa Tupanax, nata i chorü chixexü̃ i 
cupe̱xewa chaxüxü̃ ¡Rü choxü̃́ nüxü̃ 
irüngüma i ngẽma nax taxúema chixri 
cuchiga idexaxü̃ca̱x! 12 Rü yíxema Cori 
ya Tupanaxü̃ ngechaü̃xe, rü nüma rü tá 
tüxü̃ nanawe̱x i nama i mexü̃ nax nagu 
tixũxü̃. 13 Rü tá tüxü̃ narüngü̃xẽẽ rü 
tümaxacügüme̱xẽgu nanaxǘ i nhaa 
nachixü̃ane nax namaxã 
inacua̱xgüxü̃ca̱x. 14 Rü nüma ya Cori ya 
Tupana rü yíxema nüxü̃ 
ngechaü̃güxemücü nixĩ, rü meama 
tümaca̱x nanango̱xẽxẽ i ngẽma norü 
uneta. 15 Rü guxü̃guma Cori ya 
Tupanaarü ngü̃xẽẽca̱x chadau erü nüma 
nixĩ i choxü̃ ínapoxü̃xü̃ nawa i guxü̃ma i 
ãũcümaxü̃. 16 Pa Corix ¡choxü̃ rüngü̃xẽxẽ 
rü cuxü̃́ changechaü̃tümüxü̃! Erü 
chatura rü taxü̃ i guxchaxü̃wa 
changexma. 17 Chama rü yexera 
chanaxi̱xãchiãẽchigü. ¡Rü nawa choxü̃ 
ínanguxuchixẽxẽ i nhaa ngúxü̃ i 
chingexü̃! 18 ¡Choxü̃́ nüxü̃ nadau i chorü 
SALMOS 24 
,  
25 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
403 
guxchaxü̃gü rü nhaa ngúxü̃ ichingexü̃ rü 
choxü̃́ íyanaxoxẽxẽ! ¡Rü choxü̃́ nüxü̃ 
yarüngüma i chorü chixexü̃gü! 19 ¡Rü 
dücax i nhuxre i chorü uanügü i choxü̃ 
ima̱xgüchaü̃xü̃! 20 ¡Rü choxna nadau rü 
choxü̃ ínapoxü̃ nax tama choxü̃ 
yama̱xgüxü̃ca̱x! ¡Rü tauxü̃́ i 
cunaxüchicaxü̃ i chorü uanügü nax ãne 
choxü̃ yangexẽẽgüxü̃ca̱x! Erü cuma nixĩ 
i chorü poxü̃ruxü̃ quixĩxü̃, rü cuxü̃tagu 
nixĩ i nüxü̃ ichayanga̱u̱xü̃ i ngü̃xẽẽ. 21 Rü 
ngẽma chaugü namaxã íchapoxü̃xü̃ nixĩ 
nax aixcumaxü̃ chixuxü̃ rü taxuxü̃ma i 
chixexü̃ chaxüxü̃. Rü ngẽmaãcü 
chamaxü̃ erü cugu chayaxõ. 22 Pa 
Tupanax ¡ínapoxü̃ i guxü̃ma i 
chautanüxü̃gü i Iraéuanecüã̱xgü nawa i 
torü guxchaxü̃gü! 
 
Yimá norü maxü̃maxã mea 
icúacüarü yumüxẽ 
 
26
  
1 Pa Cori Pa Tupanax ¡choxü̃ 
rüngü̃xẽxẽ! Erü chorü maxü̃wa 
rü nataxuma i chixexü̃. Rü aixcuma 
cugu chayaxõ, Pa Cori Pa Tupanax. 2 ¡Rü 
ẽcü choxü̃ nangugü! ¡Rü choxü̃ naxü! 
¡Rü nüxü̃ naxü i chorü ĩnü rü chorü 
ngúchaü̃ i chaxica nüxü̃ chacuáxü̃! 
3 Chama rü nagu charüxĩnü nax choxü̃ 
cungechaü̃xü̃, rü guxü̃guma meama 
cuga chaxĩnü. 4 Rü taguma namaxã 
chaxãmücü i ngẽma idorata̱a̱xgüxü̃ rü 
bai i nhuxgu wüxiwa namaxã 
changexma i ngẽma duü̃xü̃güpe̱xewa 
mexü̃ ügünetaxü̃. 5 Rü choxü̃́ 
nawa̱xtümüxü̃ i norü ngutaque̱xe i 
ngẽma chixexü̃ ügüxü̃ i duü̃xü̃gü. Rü 
taguma namaxã chaxãmücü i ngẽma 
duü̃xü̃gü i chixecümaxü̃. 6-7 Rü 
cupe̱xewa chaugü chayauxme̱x nax 
ngẽmaãcü cuxü̃ chawéxü̃ca̱x nax chawa 
rü nataxuxü̃ma i ta̱xacürü chixexü̃. Rü 
ngẽmaãcü, Pa Cori Pa Tupanax, curü 
ãmarearü guchicaxü̃wa changu nax 
cuxca̱x chawiyaexü̃ca̱x rü cuxü̃ 
chicua̱xüüxü̃ca̱x naxca̱x i ngẽma 
mexü̃gü i cuxüxü̃. 8 Pa Corix, chama rü 
nüxü̃ changechaü̃ ya yima cupata ya 
nawa curü üünemaxã cungexmane. 9 Rü 
tama chanaxwa̱xe i choxü̃ quima̱x 
wüxigu namaxã i ngẽma pecáduã̱xgüxü̃. 
Rü tama chanaxwa̱xe i ngẽma 
máetagüxü̃rüxü̃ chamaxã quixĩ. 10 Rü 
tama chanaxwa̱xe i ngẽma chixexü̃ 
ügüxü̃rüxü̃ rü ngẽma ãẽ̱xgacügü i 
diẽruca̱x chixri duü̃xü̃gümaxã 
icua̱xgüxü̃rüxü̃ chamaxã quixĩ. 11 Erü 
chorü maxü̃ rü taxuwama nachixe ¡rü 
ngẽmaca̱x choxü̃ rüngü̃xẽxẽ rü cuxü̃́ 
changechaü̃tümüxü̃! 12 Rü cumax, Pa 
Corix, rü taianexü̃gu choxü̃ cuchixẽxẽ 
nax tama chorü uanügüme̱xẽgu 
changuxü̃ca̱x. Rü ngẽmaca̱x guxü̃ i 
duü̃xü̃güpe̱xewa tá cuxü̃ chicua̱xüxü̃ rü 
mexü̃ cumaxã chaxuegu. 
 
Cori ya Tupana rü chorü omü rü 
chorü maxẽẽruxü̃ nixĩ 
 
27
  
1 Rü nüma ya Cori ya Tupana 
rü chorü omü rü chorü 
maxẽẽruxü̃ nixĩ. ¿Rü ngẽmaca̱x rü 
texéxü̃ tá nixĩ i chamuü̃xü̃? Rü nüma ya 
Cori ínanapoxü̃ i chorü maxü̃. ¿Rü 
nhu̱xmax rü texéxü̃ tá nixĩ ichamuü̃xü̃? 
2 Rü ngẽxguma chixexü̃gü i chorü 
uanügü cha̱u̱xca̱x ibuxmügu nax choxü̃ 
yama̱xgüxü̃ca̱x, rü nüxchama tá 
guxchaxü̃gu nayi. 3 Rü woo muxũchixü̃ i 
chorü uanügü choxü̃ íchomaeguãchigu 
rü taxuca̱xtáma chamuü̃. Rü woo nügü 
SALMOS 25 
– 
27 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
404 
ínamexẽẽgügu nax cha̱u̱xca̱x 
íyaxüãchixü̃ca̱x rü taxuca̱xma 
chanaxi̱xãchiãxẽ erü nüxü̃ chacua̱x nax 
nüma ya Tupana tá choxü̃ ípoxü̃xü̃. 4 Rü 
ngẽma Cori ya Tupanana naxca̱x 
chaca̱xü̃ rü choxü̃́ ngúchaü̃xü̃ rü 
wüxitama nixĩ. Rü ngẽma nixĩ nax 
guxü̃ma i chorü maxü̃gu Cori ya 
Tupanapatawa changexmaxü̃ nax 
ngẽmaãcü nüxü̃ chicua̱xüüxü̃ca̱x rü 
norü üünemaxã chataãxẽxü̃ca̱x. 5 Rü 
ngẽxguma guxchaxü̃ cha̱u̱xca̱x ínguxgu 
rü nüma ya Cori rü napatawa tá choxna 
nadau. Rü nügümaxã tá choxü̃ 
natüxchipeta rü wüxi ya nuta ya 
tacüétügu tá choxü̃ namunagü nax 
taxuxü̃ma choxü̃ imáxü̃ca̱x. 6 Rü ngẽ́ma 
rü taxuxü̃táma i chorü uanü choxna 
nangu. Rü ngẽxguma rü tá choxü̃́ 
natauxcha nax Cori ya Tupanaca̱x 
chayaguxü̃ i ãmaregü i napatawa rü 
taãxẽãcüma naxca̱x chawiyaexü̃ rü nüxü̃ 
chicua̱xüüxü̃. 7 Rü cuxna nixĩ i 
chaca̱xaxü̃, Pa Corix. ¡Rü choxü̃ naxĩnü! 
¡Rü cuxü̃́ changechaxü̃tümüxü̃ rü choxü̃ 
nangãxü̃! 8 Rü chauãẽwa rü nagu 
charüxĩnü rü chaugü nhachagürü: “Cori 
ya Tupanaca̱x tá chadau”, nhachagürü. 
Rü ngẽmaca̱x i chamax, Pa Corix, rü 
cuxca̱x chadau. 9 ¡Rü tauxü̃́ i 
cha̱u̱xcha̱xwa iquicúxü̃ rü tauxü̃́ i curü 
numaxã choxü̃ cuxoxü̃! Erü cuxicatama 
nixĩ i chorü ngü̃xẽẽruxü̃ quixĩxü̃. ¡Rü 
tauxü̃́ i chaxica nua choxü̃ cutáxü̃ nax 
ngẽmaãcü changemücüxü̃ca̱x! Erü cuma 
nixĩ ya chorü Tupana rü chorü 
maxẽẽruxü̃ quixĩxü̃. 10 Rü woo chaunatü 
rü chaué choxü̃ íta̱xgügu notürü cumax, 
Pa Corix, tá nixĩ i choxna cudauxü̃. 11 Pa 
Corix ¡choxü̃ nawe̱x i cumaxü̃ rü chorü 
uanügücha̱xwa choxü̃ nüxü̃ nacua̱xẽxẽ i 
ngẽma mexü̃ i nama nax nagu 
chixũxü̃ca̱x! 12 ¡Rü tauxü̃́ i norü 
ngúchaü̃wa choxü̃ cutáxü̃! Erü ngẽma 
duü̃xü̃gü i choxü̃ ima̱xgüchaü̃xü̃ rü 
chixri chauchiga nidexagü, notürü 
guxü̃ma i ngẽma rü doragümare nixĩ. 
13 Notürü i chama rü chayaxõ nax nüxü̃ 
tá chadauxü̃ nax nhuxãcü choxü̃ 
nangechaü̃xü̃ ya Cori ya Tupana i 
guxü̃ma i ngunexü̃gü i nagu 
chamaxü̃xü̃wa. 14 ¡Ẽcü nüxü̃́ yaxõ ya 
Cori! ¡Rü cugü naporaxẽxẽ rü tauxü̃́ i 
nüxü̃ curüxoxü̃ nax cuyaxõxü̃! Rü 
cumaxã nüxü̃ chixu rü ¡nagu yaxõ ya 
Cori ya Tupana! 
 
Cori ya Tupana rü nüxü̃ naxĩnü i 
tórü yumüxẽ 
 
28
  
1 Pa Cori Pa Tupana Pa Chorü 
Poxü̃ruxü̃x, rü cuxna nixĩ i 
chaca̱xü̃. ¡Rü tauxü̃́ i cha̱u̱xcha̱xwa 
iquicúxü̃ nax tama choxü̃ 
cungãxü̃xü̃ca̱x! Erü ngẽxguma taxũtáma 
choxü̃ cungãxü̱̃xgu rü tá chayu. 2 ¡Rü 
choxü̃ naxĩnü i ngẽxguma cupata 
íngexmaxü̃gu chawéxme̱xãcüma curü 
ngü̃xẽẽca̱x íchaca̱xgu! 3 Rü tama 
chanaxwa̱xe i choxü̃ cupoxcu wüxigu 
namaxã i ngẽma chixexü̃ ügüxü̃. Rü 
nümagü rü mea tümamaxã 
naxãmücügüneta ya duẽxẽgü, notürü 
naãxẽwa rü nagu narüxĩnüe nax 
nhuxãcü tüxü̃ yama̱xgüchaü̃xü̃. 4 Rü 
ngẽmaca̱x, Pa Corix, rü name nax 
cunapoxcuexü̃ naxca̱x i ngẽma norü 
chixexü̃ i naxügüxü̃. ¡Rü ngẽma chixexü̃ 
i to̱xguã̱xmaxã naxügüxü̃tama naxca̱x 
natáeguxẽxẽ nax ngẽmatama i 
chixexü̃maxã cupoxcuexü̃ca̱x! 5 Rü 
SALMOS 27 
,  
28 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
405 
nümagü rü tama Tupanaxü̃ 
nacua̱xgüchaü̃ rü tama nüxü̃ 
nacua̱xgüchaü̃ i ngẽma Tupana 
ngo̱xẽẽxü̃. Rü ngẽmaca̱x ya Tupana rü 
tá nanadai rü tagutáma wena 
inanachigüxẽxẽ. 6 Rü namecümaxü̃chi 
ya Cori ya Tupana erü nüxü̃ naxĩnü i 
chorü yumüxẽ. 7 Rü nüma ya Cori ya 
Tupana rü chorü poxü̃ruxü̃ ya 
poraxüchicü nixĩ. Rü nagu nixĩ ga 
chayaxõxü̃ rü nüma nixĩ ga choxü̃ 
nangü̃xẽẽxü̃. Rü poraãcü chataãxẽ i 
nhu̱xmax. Rü ngẽmaca̱x tá Cori ya 
Tupanaca̱x chawiyae rü tá moxẽ nüxna 
chaxã. 8 Rü nüma ya Cori ya Tupana 
nixĩ i norü duü̃xü̃güxü̃ naporaexẽẽxü̃. 
Rü nüma nixĩ i nüxü̃ nangü̃xẽẽxü̃ rü 
ínapoxü̃ãxü̃ ya yimá ãẽ̱xgacü ya 
nümatama nüxü̃ naxunetacü. 9 Pa Cori 
Pa Tupanax ¡nüxü̃ rüngü̃xẽxẽ ya curü 
duü̃xü̃gü rü mexü̃ namaxã naxuegu! ¡Rü 
nhama wüxi i carnéruarü daruü̃rüxü̃ 
nüxna nadau rü guxü̃guma mea yagagü! 
 
Napora i naga ya Cori ya Tupana 
 
29
  
1 Pa Dauxü̃cüã̱x ¡nüxü̃ 
pecua̱xüxü̃ ya Cori ya Tupana 
naxca̱x i norü pora rü norü üüne! 2 ¡Rü 
nüxü̃ pecua̱xüxü̃ i ngẽma naéga i 
üünexü̃! ¡Rü yima napata ya 
mexechinewa rü penatachigaxẽxẽ! 3 Rü 
ngẽma naga ya Cori ya Tupana rü 
márétügu nayaxũ. Rü nüma ya Tupana 
ya poracü rü nayaduruanexẽxẽ. Rü 
nüma rü ngẽma taxü̃ i már-étüwa 
nangexma. 4 Rü ngẽma naga ya Cori ya 
Tupana rü napora rü guxü̃wama nangu. 
5 Rü ngẽma naga ya Cori ya Tupana rü 
nanabüü̃chacüxü ya yima ocayiwagü ya 
Líbanuwa ngẽxmagüne. 6 Rü nagamaxã 
nayadu̱xruexẽxẽ ya yima ma̱xpǘnegü ya 
Líbanu rü Chiriṹ. Rü nhama 
tuirugürüxü̃ rü nhama naxacügürüxü̃ 
nanayuxnagütanüxẽxẽ. 7 Rü ngẽma 
nagawa rü ínaxũxũ i üxüema. 8 Rü 
ngẽma naga ya Cori ya Tupana rü 
ngẽma ínachianexü̃wa rü 
nayadu̱xru̱xẽxẽ. 9 Rü ngẽma naga ya 
Cori rü yima carabáyugü rü 
nayawa̱xgüxẽxẽ rü ngẽmaãcü i ngẽma 
dauxchitagü rü nanangearü 
naixnecüã̱xẽxẽ. Rü napatawa ya Cori rü 
guxãma nüxü̃ ticua̱xüxü̃gü. 10 Rü nüma 
ya Cori ya Tupana rü pucümaxã 
inacua̱x. Erü nüma nixĩ i guxü̃guma 
ãẽ̱xgacü yixĩxü̃. 11 Rü nüma ya Cori ya 
Tupana rü nanaporaexẽxẽ i norü 
duü̃xü̃gü. Rü mexü̃ namaxã naxuegu rü 
nanataãxẽxẽẽgü. 
 
Dawí rü Cori ya Tupanaxü̃ 
ticua̱xüxü̃ erü norü da̱xawewa 
naxca̱x nayataanexẽxẽ 
 
30
  
1 Pa Cori Pa Tupanax, rü cuxü̃ 
chicua̱xüxü̃ erü cuma nixĩ i 
chorü da̱xawewa choxü̃ ícurüdaxẽẽamaxü̃ 
rü ngẽmaca̱x tama chayu. Erü cuma rü 
tama cunaxwa̱xe nax choxü̃ nacugüexü̃ i 
chorü uanügü. 2 Pa Cori Pa Chorü 
Tupanax, chama rü cuxü̃tawa naxca̱x 
íchaca i curü ngü̃xẽẽ, rü cuma rü choxü̃ 
cungãxü̃ga rü cha̱u̱xca̱x cuyataanexẽxẽ. 
3 Rü nawa choxü̃ ícunguxuchixẽxẽ i 
ngẽma yu rü choxü̃ cumaxẽẽama. Rü 
ngẽmaca̱x tama chayu. 4 Rü ngẽmaca̱x i 
pemax, Pa Chamücügü i aixcuma Cori ya 
Tupanaaxü̃́ Yaxõgüxü̃ ¡rü ngĩxã wüxigu 
Tupanaca̱x tawiyaegü rü nüxü̃ 
ticua̱xüxü̃gü ya yimá üünecü! 5 Erü 
ngẽma norü nu rü paxaãchimare nixĩ, 
SALMOS 28 
– 
30 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
406 
notürü ngẽma norü ngü̃xẽẽ rü taguma 
inayagu̱x. Rü woo chütacü ixauxegu, 
notürü moxü̃ãcü rü taãxẽãcü 
tingunexü̃gü. 6 Rü chama rü yexguma 
taxũta chida̱xawegu rü chaugügu 
charüxĩnü rü nhachagürü: “Nhu̱xma rü 
marü taxuxü̃táma i ta̱xacü choxü̃ 
nangupetü”, nhachagürü. 7 Notürü i cuma 
rü choxü̃ cuxü, rü choxna quixũgachi rü 
tama choxü̃ curüngü̃xẽẽ. Rü ngẽmaca̱x 
chorü muü̃maxã chaba̱i̱xãchiãxẽ. Notürü 
yemawena rü chamaxã cumecüma, rü 
cha̱u̱xca̱x cuyataanexẽxẽ. 8 Rü cuxna nixĩ i 
chaca̱xü̃, Pa Cori Pa Tupanax, rü cuxü̃ 
nixĩ i chachixewexü̃. 9 Rü nhachagürü: 
“Pa Cori Pa Tupanax ¿rü ta̱xacüwa 
namexü̃ ega ta̱xwa choxü̃ nangegügu? 
Erü wüxi i waixümü rü taxucürüwa cuxü̃ 
nicua̱xüxü̃ rü taxucürüwa nüxü̃ nixu nax 
cuma rü aixcumacü quixĩxü̃”, 
nhachagürü. 10 Pa Cori Pa Tupanax ¡cuxü̃́ 
changechaxü̃tümüxü̃ rü choxü̃ naxĩnü rü 
choxü̃ rüngü̃xẽxẽ! 11 Rü nhu̱xmax nax 
cha̱u̱xca̱x cuyataanexẽẽxü̃ rü ngẽma 
chorü ngechaü̃ rü taãxẽxü̃ choxü̃́ 
cuyanguxuchixẽxẽ. Rü ngẽmaãcü choxna 
cuyaxũgachixẽxẽ i ngẽma chorü ngechaü̃ 
rü nhu̱xmachi taãxẽ choxna cuxã. 12 Rü 
nhu̱xmax, Pa Cori Pa Tupanax, rü 
taxucürüwama charüngea̱xmare. Rü 
ngẽmaca̱x wiyaegümaxã tá cuxü̃ 
chicua̱xüxü̃ rü guxü̃gutáma moxẽ cuxna 
chaxã. 
 
Name nax aixcuma Tupanagu nax 
yaxõxü̃ 
 
31
  
1 Pa Cori Pa Tupanax, cuxü̃tagu 
nixĩ i chaugü charücúxü̃ nax 
choxü̃ ícupoxü̃xü̃ca̱x nax tama choxü̃ 
yama̱xgüxü̃ca̱x i chorü uanügü. ¡Rü 
tauxü̃́ i nüxü̃ icurüngümaxü̃ ega curü 
ngü̃xẽẽca̱x íchaca̱xgux! ¡Rü choxü̃ 
ínanguxuchixẽxẽ naxme̱xwa i chorü 
uanügü! Erü cuma rü Tupana ya 
aixcuma mecü quixĩ. 2 ¡Rü ẽcü choxü̃́ 
nüxü̃ naxĩnü i chorü yumüxẽ! ¡Rü paxa 
nua naxũ rü naxme̱xwa choxü̃ 
ínanguxuchixẽxẽ i chorü uanügü! Rü 
chanaxwa̱xe i chorü poxü̃ruxü̃ nax 
quixĩxü̃ i cumax, rü chanaxwa̱xe nax 
chorü cu̱xchicaxü̃ nax quixĩxü̃ nax tama 
choxü̃ yama̱xgüxü̃ca̱x. 3 Rü cuma nixĩ i 
chorü poxü̃ruxü̃ rü chorü cu̱xchicaxü̃. 
¡Rü chamaxã inacua̱x rü choxna nadau 
naxcha̱xwa i chorü uanügü! Rü 
ngẽmaãcü i nümagü rü tá nüxü̃ 
nacua̱xgü nax aixcuma Tupana ya 
poracü nax quixĩxü̃. 4 ¡Rü choxü̃ 
ínanguxuchixẽẽama nawa i ngẽma 
guxchaxü̃ i cha̱u̱xca̱x inaxǘgüxü̃! Erü 
cuma nixĩ i chorü poxü̃ruxü̃ quixĩxü̃. 
5 Rü cuxme̱xwa chanange̱x i chorü maxü̃. 
¡Rü choxü̃ ínanguxuchixẽxẽ, Pa Cori Pa 
Tupana ya Ixaixcumacüx! 6 Rü tama 
namaxã chataãxẽ i ngẽma duü̃xü̃gü i 
naxchicüna̱xãgü i taxuwama mexü̃xü̃ 
icua̱xüü̃güxü̃. Erü cugu nixĩ i chayaxõxü̃, 
Pa Cori Pa Tupanax. 7 Rü ngẽma choxü̃ 
nax cungechaü̃xü̃ca̱x rü chataãxẽ rü 
mexü̃gu charüxĩnü. Rü cuma rü nüxü̃ 
cucua̱x nax ngechaü̃ chingexü̃ rü 
chanaxi̱xãchiãẽxü̃. 8 Notürü tama chorü 
uanüme̱xẽgu choxü̃ cunguxẽxẽ. Rü 
cha̱u̱xca̱x cunamexẽxẽ i wüxi i nachica i 
nüxü̃́ guxchaxü̃ nax choxna nangugüxü̃. 
9 Pa Cori Pa Tupanax ¡cuxü̃́ 
changechaxü̃tümüxü̃x! Erü ãũcümaxü̃wa 
changexma i nhu̱xmax. Rü ngẽma ngúxü̃ 
nax chingexü̃ca̱x rü changu̱xetü rü 
changu̱xune rü guxü̃wama choxü̃́ 
SALMOS 30 
,  
31 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
407 
nangu̱x. 10 Rü ngẽma nax ngúxü̃ 
chingexü̃ rü nax changechaü̃xü̃gagu rü 
tá paxa chayu. Rü ngẽma nax ngechaü̃ 
chingexü̃gagu rü chiturachigü. Rü 
ngẽmaca̱x i chaxune rü natura. 11 Rü 
chama rü norü cugüruxü̃ chixĩ i ngẽma 
chorü uanügü. Rü ngẽma chorü 
ngaicamagu ãchiü̃güxü̃ i duü̃xü̃gü rü 
norü ĩnücaruü̃mare choxü̃ nixĩgüxẽxẽ. 
Rü ngẽma choxü̃ cua̱xgüxü̃ i 
duü̃xü̃güca̱x rü wüxi i ãũãchixü̃ chixĩ. 
Rü ngẽxguma ĩtamüwa choxü̃ 
nadaugügu rü cha̱u̱xcha̱xwa nibuxmü. 
12 Rü choxü̃ inarüngümaexü̃chima rü 
nhama marü chayuxü̃rüxü̃ choxü̃ nadau. 
Rü ngẽmaãcü nhama wüxi i axepáxü̃ i 
puxãchixü̃rüxü̃ chixĩ. 13 Rü duü̃xü̃gü rü 
bexma choxü̃ nixugüechamare 
chixexü̃maxã. Rü ngexta 
íchadawenüxü̃wa rü nangexma i 
ãũcümaxü̃ rü poraãcü chamuü̃. Rü 
duü̃xü̃gü rü wüxigu nagu narüxĩnüe nax 
nhuxãcü choxü̃ yama̱xgüchaü̃xü̃. 
14 Notürü i chamax, Pa Cori Pa Tupanax, 
rü cugu chayaxõ rü nhachagürü: “Rü 
cuma nixĩ i chorü Tupana quixĩxü̃”, 
nhachagürü. 15 Rü nhaa chorü maxü̃ rü 
cuxme̱xwa nangexma. Rü ngẽmaca̱x 
chanaxwa̱xe i naxme̱xwa choxü̃ 
ícunguxuchixẽxẽ i ngẽma chorü uanügü 
i chauxchi aiexü̃. 16 Rü chama nax curü 
duü̃xü̃ chixĩxü̃ ¡rü cuxü̃́ 
changechaxü̃tümüxü̃! ¡Rü ẽcü choxü̃ 
ínanguxuchixẽxẽ erü choxü̃ cungechaü̃! 
17 Pa Cori Pa Tupanax, rü cuxna nixĩ 
ichaca̱xü̃. Rü chanaxwa̱xe i choxü̃ 
cungãxü̃ga nax tama ãne chingexü̃ca̱x. 
Notürü ngẽma chixexü̃ ügüxü̃ i duü̃xü̃gü 
rü name nixĩ i ãne nüxü̃ quingexẽẽxü̃. 
¡Rü ẽcü noxtacüma naxmaxü̃ i chianexü̃ 
i tauquewa ngẽxmaxü̃wa namugü! 18 Rü 
ngẽmaãcü tá narüchianegü i ngẽma 
duü̃xü̃gü i dorata̱a̱xgüxü̃ i 
cugüwa̱xegüxü̃ rü to̱xguã̱xü̃ oexü̃ rü 
guxchigawa̱xegüxü̃ tümamaxã ya 
yíxema mexe ya duü̃xẽgü. 19 Pa 
Tupanax, cuma rü poraãcü cumecüma 
tümamaxã ya yíxema cuga ĩnüexe. Rü 
duü̃xü̃güpe̱xewa cunawe̱x nax nhuxãcü 
cumecümaxü̃ tümamaxã ya yíxema cugu 
yaxõgüxe. 20 Rü cuma rü tüxü̃ ícupoxü̃ 
nüxna i ngẽma duü̃xü̃gü i chixexü̃gu 
rüxĩnüexü̃. Rü cugütüü̃wa tüxü̃ 
cungexmagüxẽxẽ nax ngẽmaãcü tama 
tümamaxã naguxchigagüxü̃ca̱x i 
tümaarü uanügü. 21 Rü cumexechi, Pa 
Cori Pa Tupanax. Erü choxü̃ nax 
cungechaü̃xü̃gagu taxü̃ i mexü̃ cha̱u̱xca̱x 
cuxü ga yexguma ngúxü̃ chingeyane. 
22 Rü ngẽxguma guxchaxü̃wa 
changexmayane rü nagu charüxĩnü nax 
choxna quixũgachixü̃. Notürü yexguma 
cuxna chaca̱xgu nax choxü̃ 
curüngü̃xẽẽxü̃ca̱x rü cuma rü choxü̃ 
cuxĩnü nax aita cuxca̱x chaxüxü̃. 23 Pa 
Guxãma i Pema i Cori ya Tupanaaxü̃́ 
Yaxõgüxex ¡rü nüxü̃ pengechaxü̃güx! 
Erü nüma ya Cori rü tüxna nadau ya 
yíxema naga ĩnüexe. Notürü ngẽma 
tama naga ĩnüexü̃ rü tá poraãcü 
nanapoxcue. 24 Rü guxãma i pema i Cori 
ya Tupanagu nax peyaxõgüxü̃ ¡rü 
peporae rü petaãxẽgü! 
 
Ngẽxguma Tupanamaxã nüxü̃ 
ixuxgu i tórü chixexü̃ rü nüma rü 
tüxü̃́ nüxü̃ inarüngüma 
 
32
  
1 Rü nataãxẽ ya yimá yatü ya 
Tupana marü nüxü̃́ nüxü̃ 
irüngümacü i norü pecádugü. 2 Rü 
SALMOS 31 
,  
32 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
408 
nataãxẽ ya yimá yatü ya tama 
chixexü̃gu rüxĩnücü rü Tupana 
taxuxü̃ma i chixexü̃ nachigaxü̃ ixucü. 
3 Rü yexguma tama Tupanamaxã nüxü̃ 
chixuxgu ga yema chorü chixexü̃ rü 
guxü̃ ga ngunexü̃gu rü chaxauxecha rü 
yexeraãcü chaxoégaãxẽ rü chiturachigü. 
4 Rü chütacü rü ngunecü choxü̃ 
cuchixewe Pa Tupanax. Rü yema chorü 
pora rü ínaxũxũ nhama putürachacu i 
üa̱xcü ipaxẽẽxü̃rüxü̃. 5 Notürü wüxi ga 
ngunexü̃gu rü cumaxã nüxü̃ chixu ga 
guxü̃ma ga chorü chixexü̃gü rü 
taxuxü̃ma chicu̱x. Rü chaugümaxã 
nhacharügü: “Cori ya Tupanamaxã tá 
nüxü̃ chixu i chorü chixexü̃gü”, 
nhacharügü. Rü cumax, Pa Corix, rü 
choxü̃́ nüxü̃ icurüngüma ga guxü̃ma. 
6 Rü ngẽmaca̱x i guxü̃ma i duü̃xü̃gü i 
aixcuma yaxõgüxü̃ rü ngẽxguma 
ngürüãchi guxchaxü̃wa nangexmagu rü 
tá cumaxã nidexa. Rü woo chi 
taxüchixü̃ i guxchaxü̃ nüxü̃ ingaicagu rü 
taxũtáma nüxna nangu. 7 Rü cumax rü 
chorü daruxü̃ quixĩ, rü cuma nixĩ i 
choxü̃ ícupoxü̃xü̃ i ngẽxguma 
ãũcümaxü̃wa changexmagu. Rü 
ngẽxguma nüxü̃ charüporamaegu i 
chorü uanügü rü chape̱xewa taãxẽãcü 
cunawiyaegüxẽxẽ i duü̃xü̃gü. 8 Rü 
cumax, Pa Cori Pa Tupanax, rü 
nhacugürü choxü̃: “Chama rü guxü̃guma 
cuxü̃ chadawenü rü tá cuxü̃ changu̱xẽxẽ 
i ngẽma cuxü̃́ chanaxwa̱xexü̃. Rü tá 
cuxü̃ chaxucu̱xẽ rü cumaxã tá nüxü̃ 
chixu i ngẽma nama i nagu tá quixũxü̃. 
9 Rü tama name nax nhama cowarurüxü̃ 
rüe̱xna nhama múlarüxü̃ quixĩxü̃ rü nax 
nataxuxü̃ma i curü cua̱x rü nhu̱xmata 
ütü̱xünáguca̱x cuwáxü̃ nax mea namagu 
quixũxü̃ca̱x”, nhacurügü choxü̃. 10 Rü 
muxü̃táma i ngúxü̃ ningegü i ngẽma 
chixexü̃arü üruxü̃ ixĩgüxü̃, notürü 
ngẽma cugu yaxõgüxü̃ rü guxü̃gutáma 
Cori ya Tupana nüxü̃ nangechaü̃. 11 ¡Rü 
Cori ya Tupanamaxã petaãxẽgü, Pa 
Yatügü i Mexü̃ i Tama Chixexü̃ Ügüxü̃x! 
¡Rü petaãxẽgü rü taãxẽmaxã Tupanaxü̃ 
pecua̱xüxü̃güx! 
 
Tupanana moxẽ taxã rü nüxü̃ 
ticua̱xüxü̃gü 
 
33
  
1 Rü pemax, Pa Duü̃xü̃gü i 
Tupanaga Ĩnüexü̃x ¡rü nüxü̃ 
pecua̱xüxü̃gü! Erü nüma ya Tupana rü 
namaxã nataãxẽ i norü duü̃xü̃güarü 
cua̱xüxü̃. 2 ¡Rü moxẽ nüxna pexãgü ya 
Cori ya Tupana! ¡Rü árpamaxã rü 
árpaxacümaxã taãxẽãcü naxca̱x 
pewiyaegü! 3 ¡Rü ngexwaca̱xü̃xü̃ i 
wiyaegu pewiyaegü! ¡Rü mea 
pepaxetagüãcüma nüxü̃ pecua̱xüxü̃gü! 
4 Rü ngẽma Cori ya Tupanaarü ore rü 
aixcuma name. Rü ngẽma naxüxü̃wa 
nango̱x nax nüma rü aixcuma 
yanguxẽẽãxü̃ i ngẽma nüxü̃ yaxuxü̃. 5 Rü 
nüma ya Cori ya Tupana rü namaxã 
nataãxẽ i ngẽma aixcuma ixĩxü̃ rü 
ngẽma we̱xguxü̃. Rü ngẽma norü 
ngechaü̃ rü nhama i naane namaxã 
nanapá. 6 Rü ngẽma dauxü̃guxü̃ i naane 
rü guxü̃ma i ngẽ́ma ngẽxmagüxü̃ rü 
nüma ga Cori ya Tupana rü norü 
dexamaxã nanaxü rü naétü “cue”, 
nhanagürü. 7 Rü nüma ga Tupana rü 
nanaxü ga yema taxü̃ ga már i 
mátamaxü̃. Rü yema norü dexá rü 
wüxitama ga nachicawa 
nanayexmaxẽxẽ. 8 Pa Guxü̃ma i Ta̱xacü i 
Nhama i Naanewa Ngẽxmagüxü̃x ¡rü 
SALMOS 32 
,  
33 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
409 
Tupanaga pexĩnüe! Rü guxãma i pemax, 
Pa Nhama i Naanecüã̱x i Duü̃xü̃güx ¡rü 
nüxü̃ pengechaxü̃gü! 9 Yerü nüma rü 
norü dexamaxã guxü̃ma naxü. Rü 
nanamu rü guxü̃ma mea inanu. 10 Rü 
nüma ya Cori ya Tupana rü nagu 
nayanaxoxẽxẽ i ngẽma nagu naxĩnüexü̃ 
i ngẽma duü̃xü̃gü i tama nüxü̃́ 
yaxõgüxü̃. 11 Notürü i ngẽma nüma ya 
Cori ya Tupana nagu rüxĩnüxü̃ rü 
guxü̃guma nanaxa̱ixrügumaraxü̃ rü 
taguma narüxo. 12 Rü nataãxẽgü i ngẽma 
nachixü̃ane ya Cori ya Tupanamaxã 
Tupanaã̱xgüxü̃ rü ngẽma duü̃xü̃gü ya 
Cori ya Tupana nügüxü̃́ dexü̃. 13 Rü 
nüma ya Cori ya Tupana rü dauxü̃guxü̃ i 
naanewa ínadawenü, rü nüxü̃ nadau i 
guxü̃ma i duü̃xü̃gü. 14 Rü ngẽma 
dauxü̃guxü̃ i naane i nawa 
nangexmaxü̃wa nixĩ i tüxü̃ nangugüxü̃ 
ya yíxema nhama i naanewa 
ngẽxmagüxe. 15 Rü nüma nixĩ i maxü̃ 
tüxna naxãxü̃ rü nüxü̃ nadauxü̃ i 
guxü̃ma i ngẽma taxügüxü̃. 16 Rü 
taxucüma ya ãẽ̱xgacü ya woo muarü 
churaraã́cü rü tá nügü ínapoxü̃ ega 
tama Tupana nüxü̃ rüngü̃xẽẽgu. Rü bai 
ya wüxi ya yatü ya poraxüchicü rü tá 
norü poramaxã nügü ínapoxü̃ ega tama 
Tupana naxü̃tawa ngẽxmagu. 17 Rü woo 
cowarugü i poraxüchixü̃ rü taxuacüma 
norü yoraxü̃ ínapoxü̃ ega tama Tupana 
nüxü̃ rüngü̃xẽẽgu. 18 Notürü nüma ya 
Cori ya Tupana rü guxü̃guma tüxna 
nadau ya yíxema nüxü̃ ngechaü̃güxe rü 
nagu yaxõgüxe. 19 Rü ngẽmaãcü yuwa 
tüxü̃ ínapoxü̃ rü maxü̃ tüxna naxã ega 
taiya ínguxgu. 20 Rü 
Tupanaxü̃taguxicatama nixĩ i nüxü̃ 
yarüngauxü̃ i tórü maxü̃. Erü nüma rü 
tüxü̃ narüngü̃xẽẽ rü tüxü̃ ínapoxü̃. 21 Rü 
ngẽmaca̱x tórü Cori ya Tupanamaxã 
tataãxẽgü rü aixcuma naéga i üünexü̃gu 
tayaxõgü. 22 ¡Rü tauxü̃́ i nüxü̃ curüxoxü̃ 
nax toxü̃ cungechaü̃xü̃, Pa Cori Pa 
Tupanax! Erü cuma rü tomaxã 
icuxuneta rü taxũtáma toxü̃ ícuwogü. 
 
Tupanaxü̃ ticua̱xüxü̃ erü tamaxã 
namecüma 
 
34
  
1 Rü guxü̃ i oragu rü Cori ya 
Tupanamaxã tá mexü̃ 
chaxuegu, rü chauã̱xmaxã rü 
guxü̃gutáma nüxü̃ chicua̱xüxü̃. 2 Rü Cori 
ya Tupanamaxã chaugü chicua̱xüxü̃. 
¡Rü nüxü̃́ iperüxĩnüe rü namaxã 
petaãxẽgü, Pa Duü̃xü̃gü ya Mexü̃gu 
Rüxĩnüexex! 3 ¡Rü ngĩxã wüxigu nüxü̃ 
ticua̱xüxü̃gü rü tanatachigaxẽxẽ i naéga! 
4 Rü Cori ya Tupanana chaca rü nüma rü 
choxü̃ nangãxü̃ga, rü choxü̃ 
ínanguxuchixẽxẽ nawa i guxü̃ma i chorü 
oégaãẽgü. 5 Rü yíxema Cori ya 
Tupanagu rüdaunüxe rü guxü̃gutáma 
tataãxẽgü rü tagutáma ãne tingegü. 6 Rü 
dama yatü ya ngearü ngẽmaxü̃ã́cü rü 
Cori ya Tupanana naca rü nüma nüxü̃ 
naxĩnü rü norü guxchaxü̃güwa 
ínananguxuchixẽxẽ. 7 Rü Cori ya 
Tupanaarü orearü ngeruxü̃ i dauxü̃cüã̱x 
rü tüxna nadau rü tüxü̃ namaxẽxẽ ya 
yíxema Cori ya Tupanaxü̃ ngechaü̃güxe. 
8 ¡Rü nüxü̃ pixü̱x nax ngẽmaãcü nüxü̃ 
pecuáxü̃ca̱x nax nhuxãcü namecümaxü̃ 
ya Cori ya Tupana! Rü nataãxẽ ya yimá 
yatü ya Cori ya Tupanagu yaxõcü. 9 Rü 
pema i aixcuma Cori ya Tupanaxü̃ 
ngechaü̃güxe, rü name nixĩ i nüxü̃ 
pecua̱xüxü̃gü rü naga pexĩnüe. Erü 
taxuxü̃táma ta̱xacü tüxü̃́ nataxu ya 
SALMOS 33 
,  
34 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
410 
yíxema nüxü̃ ngechaü̃güxe rü naga 
ĩnüexe. 10 Rü woo ya yimá ai ya 
porachirécü i nhuxguxacü rü taiya nüxü̃́ 
nangu̱x. Notürü yíxema aixcuma Cori ya 
Tupanaga ĩnüexe rü tagutáma tüxü̃́ 
nataxu i mexü̃. 11 Pa Chauxacügüx ¡nua 
pexĩ rü choxü̃́ iperüxĩnüe! Rü pexü̃ tá 
changúexẽxẽ i nhuxãcü Cori ya 
Tupanaxü̃ nax pecua̱xüü̃güxü̃. 
12 ¿Cunawa̱xexü̃ nax cutaãxẽxü̃ rü 
namáxü̃ i curü maxü̃ i nhama i 
naanewa? 13 Rü dücax ¡naxuãxẽ rü 
nüxna nadau ya curü conü rü tauxü̃́ i 
quidoraxü̃! 14 ¡Rü nüxna ixũgachi i 
guxü̃ma i chixexü̃ rü mea namaxü̃! ¡Rü 
naxca̱x nadau nax taxúemaama nax 
cuguxchaxü̃ã́xü̃ rü ngẽmaãcü namaxü̃! 
15 Erü nüma ya Cori ya Tupana rü tüxna 
nadau ya yíxema aixcuma mea maxẽxe. 
Rü tüxü̃́ nüxü̃ naxĩnü i tümaarü yumüxẽ. 
16 Notürü nüxü̃ naxo i ngẽma chixexü̃ 
ügüxü̃ rü inayanaxoxẽxẽ i nhama i 
naanewa nax taxúema nüxna 
cua̱xãchixü̃ca̱x. 17 Rü nüma ya Cori ya 
Tupana rü nüxü̃ naxĩnü i norü yumüxẽ 
ya yimá mecü ya duü̃. Rü guxü̃ma i 
norü guxchaxü̃güwa rü ínanapoxü̃. 18 Rü 
nüma ya Cori ya Tupana rü ínamemare 
nax tüxü̃ nangü̃xẽẽxü̃ ya yíxema 
tügüca̱x iyarütauxexe. Rü tüxü̃ 
namaxẽxẽ ya yíxema tümaarü 
chixexü̃ca̱x tügümaxã ngechaü̃güxe. 
19 Rü yimá yatü ya mecü rü nawa 
nangupetü i muxü̃ma i guxchaxü̃gü. 
Notürü nüma ya Cori ya Tupana rü 
nawa ínanapoxü̃ i guxü̃ma i ngẽma. 
20 Rü nüma ya Tupana nüxna nadau nax 
tama yexeraxü̃ i guxchaxü̃gü naxca̱x 
ínguxü̃ca̱x rü woo naxchina̱xãgü rü 
nüxna nadau. 21 Rü ngẽma duü̃xü̃ i 
chixexü̃ ügüxü̃ rü ngẽma norü 
guxchaxü̃gu tátama nayi. Rü ngẽma 
tümachi aixü̃ ya yíxema mexü̃ üxe rü 
Tupana tá nanapoxcu. 22 Notürü nüma 
ya Cori ya Tupana rü tüxü̃ ínapoxü̃ ya 
yíxema norü duü̃xü̃gü ixĩgüxe. Rü tama 
tüxü̃ napoxcue ya yíxema nagu 
yaxõgüxe. 
 
Yumüxẽ i nawa Tupanaarü 
ngü̃xẽẽca̱x íca̱xaxü̃ 
 
35
  
1 Pa Cori Pa Tupanax ¡naxca̱x 
íyaxüãchi i ngẽma cha̱u̱xca̱x 
yaxüãchixü̃ rü nadai i ngẽma choxü̃ 
ima̱xgüchaü̃xü̃! 2 ¡Rü ẽcü nayaxu i curü 
poxü̃ruxü̃ rü nua naxũ rü choxü̃ 
rüngü̃xẽxẽ! 3 ¡Rü nhu̱xmax rü nayaxu ya 
cuxne nax namaxã cunadaixü̃ca̱x i 
ngẽma chawe ingẽxü̃tanüxü̃! ¡Rü 
chamaxã nüxü̃ ixu nax cuma yixĩxü̃ i 
choxü̃ cumaxẽẽxü̃! 4 ¡Rü yabuxmüxẽxẽ i 
ngẽma choxü̃ ima̱xgüchaü̃xü̃! ¡Rü 
yabuxmüxẽxẽ rü naxãneexẽxẽ i ngẽma 
choxü̃ chixexẽẽgüchaü̃xü̃! 5 ¡Rü namu i 
curü orearü ngeruxü̃ i dauxü̃cüã̱x nax 
ínawoxü̃ãxü̃ca̱x nhama buanecü 
arúchuchirexü̃ ngianexẽẽxü̃rüxü̃! 6 ¡Rü 
ngẽma namaxü̃ i chorü uanügü rü 
naxẽanexẽxẽ rü nacoraxẽxẽ i namaxü̃! 
Rü chanaxwa̱xe i curü orearü ngeruxü̃ i 
dauxü̃cüã̱x nawe ningẽchigü. 7 Rü woo 
taxuxü̃ma i chixexü̃ chaxüyane rü 
nümagü rü chixexü̃gu choxü̃ 
nanguxẽẽgüchaü̃. Rü woo taxuxü̃ma i 
chixexü̃ chaxüyane rü nümagü rü 
bexma nanaxügü i wüxi i ãxmaxü̃ nax 
ngẽmagu chingucuchixü̃ca̱x. 8 ¡Rü ẽcü 
ngürüãchi chixexü̃gu nayixẽxẽ nax 
ngẽma nümatama namexẽẽgüxü̃ i 
ãxmaxü̃gu nayi̱xü̃ca̱x rü ngẽmaãcü nagu 
SALMOS 34 
,  
35 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
411 
yanachixexü̃ca̱x! 9 Notürü i chamax rü 
Cori ya Tupanamaxã tá chataãxẽ erü 
choxü̃ ínapoxü̃. 10 Rü guxü̃ma i chorü 
maxü̃maxã rü nhacharügü tá: “¿Texé 
cumaxã tawüxigu, Pa Cori Pa Tupanax? 
Erü yíxema ngearü diẽruã̱xgüxe rü tüxü̃́ 
nataxu i ngẽmaxü̃gü, rü cuma rü tüxü̃ 
ícupoxü̃ nüxna i ngẽma tüxü̃ 
rüporamaegüxü̃ rü ngẽma chixri 
tümaarü puracü ütanügüxü̃”, 
nhachagürü. 11 Rü nhu̱xmax rü inachigü 
i duü̃xü̃gü i chauchiga doraxü̃ ixugüxü̃. 
Rü choxna naxca̱x nacagüe i ta̱xacü i 
chama tama nüxü̃ chacuáxü̃. 12 Rü 
ngẽma duü̃xü̃gü rü yema mexü̃ ga 
naxca̱x chaxüxü̃ rü chixexü̃maxã choxü̃́ 
nanatáeguxẽẽgü. Rü ngẽma nixĩ i 
poraãcü ngechaü̃ choxna ãxü̃. 13 Rü 
yexguma nümagü yada̱xaweegu rü 
chama rü naxca̱x chaxoégaãxẽ rü 
naxchiru ga témümarexü̃gu chicu̱x. Rü 
tama chachibüãcüma guxü̃guma naxca̱x 
chayumüxẽ. 14 Rü chama rü naxca̱x 
changechaü̃ rü nhama chaué yuxü̃rüxü̃ 
rüe̱xna wüxi i chamücü rüe̱xna 
chauenexẽ yuxü̃rüxü̃ chixĩ. 15 Notürü 
yexguma guxchaxü̃ cha̱u̱xca̱x ínguxgu 
ga chamax rü nümagü rü naxĩtaque̱xe 
rü choxü̃ nacugüe nhama tama choxü̃ 
nacua̱xgüxü̃rüxü̃. Rü yemaacü 
chixexü̃maxã choxü̃ nixugüecha. 16 Rü 
ngúxü̃ choxü̃ ningexẽẽgü rü choxü̃ 
nacugüe rü numaxã choxna nadaugü. 
Rü yemaacü chauxchi naxaie. 17 Pa Cori 
Pa Tupanax ¿nhuxguxüratáta i nüxü̃ 
curüchauxü̃ nax ngẽ́ma nüxü̃ 
cudawenümarexü̃ i ngẽma duü̃xü̃gü i 
nhama aigürüxü̃ cha̱u̱xca̱x 
inginetanücüüxü̃? ¡Rü nüxna choxü̃ 
ínapoxü̃ nax tama choxna 
nayauxgüãxü̃ca̱x i ngẽma nügümaxã 
choxü̃́ wüxicaxü̃ i chorü maxü̃! 18 Rü 
nhu̱xũchi i chama rü tá moxẽ cuxna 
chaxã nape̱xewa i ngẽma muxũchixü̃ i 
curü duü̃xü̃gü. Rü guxü̃ma i ngẽma 
duü̃xü̃güpe̱xewa rü tá cuxü̃ chicua̱xüxü̃. 
19 Rü tama chanaxwa̱xe i chauchigagu 
nataãxẽgü i ngẽma chorü uanügü. Rü 
tama chanaxwa̱xe nax choxna 
nanuxetügüxü̃ i ngẽma duü̃xü̃gü i 
chauxchi aiexü̃ woo taxuxü̃ma 
chaxüyane. 20 Rü nümagü rü tama 
ngüxmüeca̱x nadaugü. Notürü ngẽma 
naxca̱x nadaugüxü̃ nixĩ nax 
tümaechitawa̱xegüxü̃ ya yíxema nhaa 
nachixü̃anewa mexü̃gu rüxĩnüexe. 21 Rü 
poraãcü nichogü chixexü̃ i 
chauchigamaxã rü nhanagürügü: 
“Dücax, toxetüxüchimaxã cuxü̃ tadau 
nax chixexü̃ cuxüxü̃”, nhanagürügü. 
22 Pa Corix, cuma rü meama nüxü̃ 
cucua̱x i ngẽma naxügüxü̃ i ngẽma 
duü̃xü̃gü. ¡Rü tauxü̃́ i choxna 
cuyáxü̃guxü̃! 23 Pa Corix, Pa Chorü 
Tupanax ¡naba̱i̱xãchi rü inachi rü 
chauétüwa nachogü! 24 Pa Corix, Pa 
Chorü Tupanax, cuma nax mecü quixĩxü̃ 
¡rü choxü̃ nangugü! Erü tama 
chanaxwa̱xe i choxü̃ nax nacugüexü̃ i 
chorü uanügü. 25 Rü tama chanaxwa̱xe i 
chauchiga nidexagü rü chauchiga 
chixexü̃gu narüxĩnüe nhaxü̃maxã: 
“Nhaa nixĩ i ngẽma inaxwa̱xegüxü̃ rü 
düxwa marü chixexü̃gu tananguxẽxẽ”, 
nhanagürügü. 26 Rü nhu̱xmax 
chanaxwa̱xe i ãne ningegü i ngẽma 
duü̃xü̃gü i taãxẽgüxü̃ naxca̱x nax 
chixexü̃gu changuxü̃. Rü chanaxwa̱xe i 
guxü̃wama ãne ningegü i ngẽma nügü 
ixugüexü̃ nax choxü̃ nayexeragüxü̃. 
SALMOS 35 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
412 
27 Notürü yíxema naxwa̱xegüxe nax 
chorü uanügüxü̃ charüporamaegüxü̃, rü 
name nixĩ i taãxẽãcü guxü̃guma tagaãcü 
nhatarügügü: “Nüma ya Cori ya Tupana 
rü namecümaxü̃chi. Rü namaxã nataãxẽ 
i ngẽxguma norü duü̃xü̃ mexü̃ nüxü̃ 
ngupetügu”, nhatarügügü. 28 Rü chama 
rü chorü conümaxã tá nüxü̃ chixuchiga i 
nhuxãcü ãẽ̱xgacü ya mecü nax quixĩxü̃. 
Rü guxü̃ i ngunexü̃gu tá cuxü̃ 
chicua̱xüxü̃. 
 
Duü̃xü̃gü rü guxü̃wama nachixe 
notürü Tupana rü guxü̃guma 
namecüma 
 
36
  
1 Rü ngẽma duü̃xü̃ i tama 
Tupanaga ĩnüxü̃ rü ngẽma 
pecádu nixĩ i norü ĩnüwa nüxü̃́ 
nangúchaü̃xẽẽxü̃ nax chixexü̃ 
naxüxü̃ca̱x. Rü ngẽmaca̱x taguma nagu 
narüxĩnü nax Tupanaxü̃ namuü̃xü̃. 2 Rü 
nügügu narüxĩnü nax namexü̃ i ngẽma 
chixexü̃ i naxüxü̃ rü ngẽmamaxã nügü 
nicua̱xüxü̃. 3 Rü ngẽma duü̃xü̃ i chixexü̃ 
rü ngẽxguma yadexagu rü taguma mexü̃ 
i orexü̃ nixu rü doraxü̃xicatama nixu. 
Rü wüxi i duü̃xü̃ i tama naãxẽxü̃ cuáxü̃ 
nixĩ, rü taguma mexü̃ naxü. 4 Rü 
ngẽxguma norü pechicaxü̃gu nacaxgu rü 
ngẽ́ma nagu narüxĩnü nax chixexü̃ 
naxüxü̃. Rü ngẽma nax poraãcü nüxü̃́ 
nangúchaü̃ i ngẽma chixexü̃ i naxüxü̃ rü 
ngẽmaca̱x tama ínanangéxchaü̃. 
5 Notürü i ngẽma curü ngechaü̃, Pa Cori 
Pa Tupanax, rü dauxü̃guxü̃ i naanewa 
nangu. Rü ngẽma nax quixaixcumaxü̃ rü 
ya̱u̱xtüweanexü̃arü yexerawa nangu. 
6 Rü ngẽma nax mea guxü̃maxã 
icucuáxü̃ rü nanaxa̱ixrügumaraxü̃, 
nhama ma̱xpǘnegü ya taxü̃negürüxü̃. Rü 
ngẽma curü mugü rü guxü̃guca̱x nixĩ 
nhama már i taxü̃ rü 
mátamaxü̃chixü̃rüxü̃. Rü cumax, Pa Cori 
Pa Tupanax, rü nüxna cudau i guxü̃ma i 
duü̃xü̃gü rü naexü̃gü. 7 Rü ngẽma curü 
ngechaü̃, Pa Tupanax, rü namexechi. Rü 
ngẽmaca̱x i duü̃xü̃gü rü 
cupe̱xátütüxü̃ca̱x nibuxmü nax 
ícupoxü̃xü̃ca̱x. 8 Rü cuma rü duü̃xü̃güna 
cunaxã i nawemü i mexü̃ rü natü i 
mexü̃wa cuyaxaxegüxẽxẽ. Rü ngẽmaãcü 
meama nüxü̃́ ningu. 9 Rü aixcuma cuwa 
nangexma i maxü̃ rü cuma nixĩ i toxca̱x 
cunangóonexẽẽxü̃. 10 Rü ngẽma curü 
duü̃xü̃gü i cuxü̃ cua̱xgüxü̃ rü cuga 
ĩnüexü̃, rü cuma rü nüxü̃ cungechaü̃ rü 
mea namaxã icucua̱x. 11 ¡Notürü tauxü̃́ i 
cunaxüchicaxü̃ i chauétü nax nachigüxü̃ 
i ngẽma nügü icua̱xüü̃güxü̃ rü bai i 
choxü̃ nax ínata̱xüchigüxü̃ i ngẽma 
tama cuga ĩnüexü̃! 12 Dücax, marü 
ngẽxma nayayitanü i ngẽma chixexü̃arü 
üruü̃gü. Nayayitanü rü marü 
taxucürüwa inachigü. 
 
¡Cori ya Tupanagu yaxõ! 
 
37
  
1 ¡Tauxü̃́ i cunaxi̱xãchiãẽxü̃ 
namaxã i ngẽma duü̃xü̃gü i 
chixexü̃ ügüxü̃! ¡Rü tauxü̃́ i 
quixa̱u̱xãchixü̃! 2 Erü ngẽma duü̃xü̃gü rü 
paxa tá inayarüxo nhama maxẽ ya 
rünhẽ̱xẽcürüxü̃ rü nhama natüane i 
pagüxü̃rüxü̃. 3 ¡Rü nagu yaxõ ya Cori ya 
Tupana rü mexü̃ naxü! ¡Rü nhama i 
naanewa namaxü̃ rü guxü̃guma aixcuma 
nagu yaxõ! 4 ¡Rü aixcuma nüxü̃ 
nangechaxü̃ ya Cori ya Tupana! Rü 
nüma rü tá nayanguxẽxẽ i ngẽma cuma 
nagu curüxĩnüxü̃. 5 ¡Rü Cori ya 
Tupaname̱xẽgu naxǘ i curü maxü̃! ¡Rü 
SALMOS 35 
– 
37 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
413 
nagu yaxõ! Rü nüma rü tá cuxü̃ 
narüngü̃xẽẽ. 6 Rü nüma rü tá ngóxü̃wa 
nanange nax cumexü̃ rü quixaixcumaxü̃ 
nhama üa̱xcü tocuchigu ibáxixü̃rüxü̃. 
7 Rü tama name nax ta̱xacüca̱x 
quidexaxü̃ nape̱xewa ya Cori ya Tupana. 
¡Rü yaxna naxĩnü! Rü nüma rü tá cuxü̃ 
narüngü̃xẽẽ. ¡Rü tauxü̃́ i namaxã 
cuchixeãxẽxü̃ ega ngẽma chixexü̃ ügüxü̃ 
muarü ngẽmaxü̃ã̱xgügu rü mea yaxũxgu 
i ngẽma chixexü̃ i nümagü nagu 
naxĩnüexü̃! 8 ¡Rü nüxü̃ rüxo nax 
cunuxwa̱xexü̃ rü nüxna ixũgachi nax 
ngẽma curü numaxã chixexü̃ cuxüxü̃! 
¡Rü tauxü̃́ i ngẽma nugu curüxĩnüxü̃! 
Erü ngẽxguma ngẽmagu curüxĩnüamagu 
rü yexera cugütama cuchixeãxẽ. 9 Erü 
ngẽma duü̃xü̃gü i chixexü̃ rü tá ínawoxü̃ 
nawa i nhaa nachixü̃ane. Notürü ngẽma 
duü̃xü̃gü i Cori ya Tupanagu yaxõgüxü̃ 
rü nümagü tá nixĩ i nayauxgüãxü̃ i nhaa 
nachixü̃ane. 10 Rü noxretama i ngunexü̃ 
nataxu nax ngẽma chixexü̃ ügüxü̃ rü 
nax iyanaxoxü̃. Rü woo tá naxca̱x 
cuda̱xgu rü taxugutáma nüxü̃ 
icuyangau. 11 Notürü yíxema Cori ya 
Tupanape̱xewa mexü̃gu rüxĩnüexe rü 
yíxemagü tá tixĩ ya nayauxgüxe i nhaa 
naane rü ngẽmawa tá nixĩ i aixcuma 
tataãxẽgüxü̃. 12 Rü ngẽma duü̃xü̃gü i 
chixexü̃ rü naxca̱x nadaugü nax 
nhuxãcü yimá yatü ya mecüxü̃ 
nachixexẽẽxü̃. Rü nuãcüma nüxü̃ 
nadawenü. 13 Notürü nüma ya Cori ya 
Tupana rü nüxü̃ nacugü. Erü nüxü̃ 
nacua̱x nax marü yangaicaxü̃ i norü 
poxcu i ngẽma duü̃xü̃gü i chixexü̃gü. 
14 Rü ngẽma chixexü̃ rü norü tara 
nanatúxuchi nax tüxü̃ nachexexü̃ca̱x rü 
norü würaxü̃ natú nax tüxü̃ 
namáxü̱̃xü̃ca̱x ya yíxema ngearü 
ngẽmaxü̃ã̱xgüxe rü mexü̃ ügǘxe. Rü 
ngẽmaãcü tüxü̃ nadaixchaü̃ ya yíxema 
mea maxẽxe. 15 Notürü ngẽma norü tara 
tátama nixĩ i norü maxü̃newa yarüwáxü̃, 
rü yima norü würagü rü íxraxü̃gu tá 
inabüe. 16 Rü woo namuarü 
ngẽmaxü̃ã̱xgü i ngẽma duü̃xü̃gü i 
chixexü̃, notürü narümemae nixĩ ya 
yimá yatü ya mecü nax noxretama i 
ngẽmaxü̃gü nüxü̃́ ngẽxmaxü̃. 17 Erü 
nüma ya Cori ya Tupana rü tá 
inayanaxoxẽxẽ i ngẽma duü̃xü̃gü i 
chixexü̃ ügüxü̃, notürü tá tüxü̃ 
inachigüxẽxẽ ya yíxema mexü̃ ügǘxe. 
18 Rü nüma ya Cori ya Tupana rü tüxna 
nadau ya yíxema mea ímaxẽxe, rü 
ngẽma tümaane i tümanatüwa tayaxuxü̃ 
rü guxü̃táma tümataawa naxüxe. 19 Rü 
ngẽxguma guxchaxü̃gü íngugügux, rü 
taiya ngu̱xgu, rü taxũtáma ãne tinge, 
erü õna rü tá tüxü̃́ ínayaxüxüchi. 
20 Notürü ngẽma chixexü̃ ügüxü̃ rü 
nhama maxẽ i pagücü íguxü̃rüxü̃ tá 
inayarüxogü. Rü ngẽma Tupanaarü 
uanügü rü nhama taemaxü̃rüxü̃ tá 
inayarütauxe. 21 Rü ngẽma chixexü̃ i 
duü̃xü̃ rü ngẽxguma texéxü̃tawa 
ta̱xacüca̱x ínaca̱xgu rü taguma 
nanatáeguxẽxẽ. Notürü yimá mecü ya 
yatü rü namücü nüxü̃́ tangechaü̃tümüxü̃ 
rü norü ngẽmaxü̃gü tümamaxã nangau. 
22 Rü yíxema Cori ya Tupana tüxü̃ 
rüngü̃xẽẽgüxe rü tümaarü tá nixĩ i 
naane. Notürü i ngẽma tama naga 
ĩnüexü̃ rü Tupana tá chixexü̃wa 
nanawogü rü tá inayarüxogü. 23 Rü yimá 
yatü ya mecü rü Cori ya Tupana rü 
ngẽma nama i mexü̃waama nanamu. Rü 
ngẽxguma ngẽma namagu yaxũxgu ya 
SALMOS 37 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
414 
yimá yatü rü nüma ya Cori rü nataãxẽ. 
24 Rü woo ega ngürüãchi chixexü̃gu 
nanguxgu ya yimá yatü rü tama ngẽ́ma 
nangexmaecha erü nüma ya Cori ya 
Tupana rü naxme̱xgu ningĩ rü wenaxarü 
inanachixẽẽama. 25 Rü yexguma 
changextü̱xügucürüwa rü nhu̱xmax nax 
chayaxü̃gu rü taguma nüxü̃ chadau ya 
wüxi ya yatü ya mexü̃ ücü rü ngextá 
nax nata̱xmarexü̃ rü bai i nanegü i nüxü̃ 
chadauxü̃ i ngextá diẽruca̱x nax 
naca̱a̱xü̃wa̱xegüxü̃. 26 Rü nüma ya yimá 
yatü ya mecü rü guxü̃guma duü̃xẽ nüxü̃́ 
tangechaü̃tümüxü̃ rü tüxna nanaxã ẽga 
ta̱xacüca̱x nüxna tacagügu. Rü nanegü 
rü norü taãxẽxẽẽruxü̃ nixĩgü. 27 ¡Rü 
nüxna ixũgachi i ngẽma cucüma i 
chixexü̃, Pa Duü̃xü̃x, rü mexü̃ naxü! Rü 
ngẽmaãcü tá guxü̃gutáma cuxü̃́ 
nangexma i cuchica i taguma gúxü̃ i 
Tupanaxü̃tawa. 28 Erü nüma ya Cori ya 
Tupana rü aixcuma mea tüxü̃ nangugü 
rü ngẽmaca̱x taguma tüxü̃ ínata̱x ya 
yíxema aixcuma nawe rüxĩxe. Notürü 
ngẽma chixexü̃ ügüxü̃ rü tá 
inayanaxoxẽxẽ rü taxuxü̃táma i 
tümataxa ínayaxügü. 29 Notürü ngẽma 
mexü̃gü rü noxrü tá nixĩ i nhaa naane 
rü guxü̃gutáma nawa namaxẽ. 30 Rü 
yimá yatü ya mecü nüxü̃ nacuáãcüma 
nidexa, rü ngẽxguma yadexagu rü 
aixcumaxü̃ nixu. 31 Rü nügüãẽgu 
namaxã nanguxü̃ i ngẽma ore i Tupana 
namaxã nangu̱xẽẽxü̃. Rü ngẽmaca̱x i 
ngextá ínaxũxü̃wa rü naxuãxẽ nax tama 
chixexü̃gu nanguxü̃ca̱x. 32 Rü ngẽma 
chixexü̃ i duü̃xü̃ rü yimá yatü ya 
mecüxü̃ nangugü erü naxca̱x nadau nax 
nhuxãcü yamáaxü̃ca̱x. 33 Notürü nüma 
ya Cori ya Tupana rü tá yimá yatü ya 
mecüxü̃ ínapoxü̃ nax tama ngẽma 
chixexü̃ i duü̃xü̃me̱xẽgu nanguxü̃ca̱x rü 
taxúetáma i texé ãẽ̱xgacüpe̱xewa 
chixexü̃ nachiga ixuxü̃ca̱x. 34 Rü cumax, 
Pa Duü̃xü̃x ¡rü Cori ya Tupanagu yaxõ 
rü naga naxĩnü! Rü nüma rü tá cuxü̃ 
nicua̱xüxü̃ rü tá cuxna nanaxã i nhama i 
naane nax cuxrü yixĩxü̃ca̱x. Rü 
cuxetümaxã tá nüxü̃ cudau i nhuxãcü 
nax yanaxoxü̃ i ngẽma chixexü̃ ügüxü̃. 
35 Rü nüxü̃ chadau i ngẽma duü̃xü̃gü i 
chixecümaxü̃ nax nügü yacua̱xüü̃güxü̃ 
rü nügü ínatagüxü̃ nhama wüxi i nai i 
mexü̃ rü taetaxü̃rüxü̃. 36 Notürü 
ngẽxguma wena ngẽ́ma chaxüpetü̱xgux, 
rü naxca̱x chadau rü marü nataxuma rü 
taxuxü̃xü̃ma ichayangau. 37 ¡Notürü 
dücax, nangugü ya yimá duü̃ ya 
aixcuma mecü rü taguma chixexü̃ ücü! 
Rü ngẽma naxca̱x ínguxü̃ rü taãxẽ nixĩ. 
38 Notürü ngẽma duü̃xü̃gü i tama 
Tupanaga ĩnüechaü̃xü̃ rü tá inayarüxo 
rü ngẽma naxügüxü̃ rü ngẽxma 
nayacua̱x. 39 Notürü ngẽma duü̃xü̃gü i 
mexü̃ rü Tupanawa nixĩ i ne naxũxü̃ i 
norü ngü̃xẽẽ. Rü nüma nixĩ i nüxna 
nadauxü̃ ega guxchaxü̃ naxca̱x ínguxgu. 
40 Rü ngẽxguma Tupanaarü ngü̃xẽẽca̱x 
nüxna nacagügu, rü nüma ya Cori ya 
Tupana rü nüxü̃ narüngü̃xẽẽ nax tama 
ngẽma chixexü̃ i duü̃xü̃güme̱xẽgu 
nayi̱xü̃ca̱x. 
 
Yumüxẽ i Tupanaarü ngü̃xẽẽca̱x 
íica̱xü̃ 
 
38
  
1 Pa Cori Pa Tupanax ¡tauxü̃́ i 
choxü̃ cuxüáxü̃ ega chaugagu 
cunuxgu! ¡Rü tauxü̃́ i choxü̃ cupoxcuxü̃ i 
curü numaxã! 2 Rü yimá cuxne rü chawa 
narüwa̱xgü rü cuxme̱xmaxã choxü̃ 
SALMOS 37 
,  
38 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
415 
quima̱x. 3 Rü ngẽma chorü chixexü̃gagu 
nixĩ i chamaxã cunuxü̃. Rü ngẽmaca̱x i 
nhaa chaxune rü guxü̃wama nida̱xawe 
rü bai ya wüxi ya chauxchina̱xã ya 
mexü̃ne. 4 Rü ngẽma chorü chixexü̃gü rü 
chauétüwa nangu rü choxü̃ narüyexera 
rü taxucürüwama namaxã chapora. 5 Rü 
ngẽma tama chauãẽxü̃ nax 
chacuáxü̃gagu rü chorü o̱xri rü niyixi rü 
naxãxü̃chixü. 6 Rü guxü̃ma i ngunexü̃gu 
rü changechaü̃ rü chamá rü 
chanaxi̱xãchiãxẽ. 7 Rü cha̱u̱xca̱xwe rü 
niyauca erü chixaxüne. Rü guxü̃wama i 
chaxunewa rü chida̱xawe. 8 Rü chaxune 
rü nhama inapoexü̃rüxü̃ nixĩ erü 
chipaxüchi rü changearü poraã̱x. Rü 
ngẽma nax chixãĩnecüüxü̃ rü aixcuma 
nixĩ erü poraãcü choxü̃́ nangu̱xuchi. 9 Pa 
Cori Pa Tupanax, cuma rü meama nüxü̃ 
cucua̱x i guxü̃ma i chorü ngúchaü̃gü. Rü 
ngẽma nax yaxna charüngü̃xü̃ rü cuma 
nüxü̃ cucuáchiga nax ta̱xacüca̱x 
ngẽmaãcü chixĩxü̃. 10 Rü chorü maxü̃ne 
rü poraãcü nixĩã̱xcüxü rü ngẽma chorü 
pora rü nigúchigü. Rü woo ya yima 
chauxetü rü marü taxuxü̃ma nadau. 
11 Rü ngẽma chamücüxüchi ixĩgüxü̃ rü 
woo i ngẽma chautanüxü̃gü rü choxna 
nayáxü̃gugü naxcha̱xwa i ngẽma chorü 
o̱xrigü. 12 Rü ngẽma choxü̃ 
ima̱xgüchaü̃xü̃ rü chape̱xegu nananu i 
norü yaxruü̃gü. Rü ngẽma choxü̃ 
chixexẽẽchaü̃güxü̃ rü nügümaxã 
nidexagü nax nhuxãcü choxü̃ 
iyanaxoxẽẽgüxü̃ca̱x. Rü guxü̃ i oragu rü 
nagu narüxĩnüe nax 
nachauechitaegüchaü̃xü̃. 13 Notürü i 
chama rü chaugü 
changauchi̱xẽnetaxẽẽmare rü nhama 
tama nüxü̃ chaxĩnüxü̃rüxü̃ chixĩ. Rü 
nhama ngeáxü̃rüxü̃ taguma chidexa. 
14 Rü wüxi i ngauchi̱xẽxü̃ i taxuxü̃ma 
ixuxü̃ nax nügü ínapoxü̃xü̃ca̱xrüxü̃ 
chaugü chixĩxẽxẽ. 15 Pa Cori Pa Chorü 
Tupanax, rü curü ngü̃xẽẽ nixĩ i ngẽma 
chanaxwa̱xexü̃. Rü chanaxwa̱xe nax 
cuma yixĩxü̃ i cunangãxü̃xü̃ i ngẽma 
chorü uanügü. 16 Rü ngẽma cuxna 
naxca̱x chaca̱xü̃ nixĩ nax tama choxü̃ 
nacugüexü̃ rü nataãxẽgüxü̃ i chorü 
uanügü i ngẽxguma guxchaxü̃gu 
changuxchaü̃gu. 17 Rü aixcuma nixĩ nax 
marü ichayanguxchaü̃xü̃. Rü ngẽma nax 
choxü̃́ nangúxü̃ rü taguma choxü̃ 
narüna. 18 Rü nhu̱xmax, Pa Tupanax, rü 
cumaxã nüxü̃ chixu i ngẽma chorü 
pecádugü erü naxca̱x chaugü íchicua̱x 
ga yema chixexü̃ ga chaxüxü̃. 19 Rü 
ngẽma chorü uanügü rü nimuetanü rü 
ngẽmaca̱x namuxũchi i ngẽma 
notüca̱xma chauxchi aiexü̃. 20 Rü 
ngẽxguma mexü̃ naxca̱x chaxü̱xgux rü 
chixexü̃maxã choxü̃́ nanaxütanügü. Rü 
ngẽxguma naxca̱x chada̱xgux nax mexü̃ 
chaxüxü̃ rü nümagü rü chamaxã nanue. 
21 Pa Corix ¡tauxü̃́ i chaxica nua choxü̃ 
cutáxü̃! Pa Chorü Tupanax ¡rü tauxü̃́ i 
choxna quixũgachixü̃! 22 Pa Tupana ya 
Chorü Maxẽẽruxü̃ Ixĩcüx ¡paxa nua naxũ 
rü choxü̃ yarüngü̃xẽxẽ! 
 
Maxü̃ rü paxa nagu̱x 
 
39
  
1 Chama rü marü chaugümaxã 
nhachagürü: “Chaugüna tá 
chadau nax ngẽmaãcü tama chixexü̃ 
chaxüxü̃ca̱x i ngẽxguma chidexa̱xgu. Rü 
tá changea̱xmare i ngẽxguma 
chape̱xewa nangexmagügu i ngẽma 
duü̃xü̃gü i chixexü̃gu rüxĩnüexü̃”, 
nhachagürü. 2 Rü wüxi ga tama 
SALMOS 38 
,  
39 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
416 
idexaxü̃rüxü̃ chaugü chixĩxẽxẽ. Rü 
taxuxü̃ma chixu rü bai ga wüxi ga dexa 
ga mexü̃xü̃ chixu. Notürü yema choxü̃́ 
ngúxü̃ rü yexeraãcü ningúchigü. 3 Rü 
poraãcü chauãẽwa nangu̱x i ngẽma 
choxü̃ üpetüxü̃. Rü yexguma yexeraãcü 
nagu charüxĩnügu rü yexeraãcü 
chanuãxẽ. Rü yemaca̱x düxwa tagaãcü 
nhachagürü: 4 “Pa Cori Pa Tupanax 
¡choxü̃ nüxü̃ nacua̱xẽxẽ nax ngexta tá 
yacuáxü̃ i chorü maxü̃ rü nhuxre i 
ngunexü̃ tá choxü̃́ ngẽxmaxü̃! ¡Rü choxü̃ 
nüxü̃ nacua̱xẽxẽ nax nhuxãcü nanuxũxü̃ 
i nhaa chorü maxü̃! 5 Erü nhaa maxü̃ i 
choxna cuxãxü̃ rü aixcuma nanuxu. Rü 
cupe̱xewa rü wüxi i paxaãchiruü̃mare 
nixĩ. Rü wüxichigü i duü̃xü̃arü maxü̃ rü 
nhama wüxi i ngü̃ãcüürüxü̃ nixĩ. 6 Rü 
wüxichigüarü maxü̃ rü nhama wüxi i 
ga̱u̱xchipeta i ngupetüxü̃rüxü̃ nixĩ. Rü 
notüca̱xma nananutaque̱xe i norü 
ngẽmaxü̃gü, notürü tama nüxü̃ nacua̱x i 
texéarü tá yixĩxü̃ i nawena. 7 Rü 
ngẽmaca̱x, Pa Corix ¿rü ta̱xacü chi i to i 
íchayangu̱xẽẽxü̃? Erü cuma nixĩ i 
choxna cunaxãxü̃ i nhaa chorü maxü̃. 
8 ¡Rü choxü̃ ínanguxuchixẽxẽ nawa i 
chorü pecádugü! ¡Rü tauxü̃́ i nüxü̃́ 
cunatauxchaxẽẽxü̃ i ngẽma chixearü 
ĩnüã́xü̃ i duü̃xü̃gü nax choxü̃ 
nacugüexü̃! 9 Pa Corix, cupe̱xewa rü 
changeã̱x rü taxu nhachagürü, erü cuma 
nixĩ i cunaxüxü̃ i nhaa chorü maxü̃. 
10 ¡Rü marütama nax choxü̃ quimáxü̃! 
Erü nhaa curü ma̱xmaxã rü tá chayu. 
11 Rü cuma rü ngẽxguma norü 
chixexü̃gagu cunapoxcu̱xgux i wüxi i 
duü̃xü̃, rü ngẽmaãcü 
ícuyanawe̱xãchixẽxẽ. Rü ngẽma 
yexeraãcü nüxü̃ cungechaü̃xü̃ rü 
aixcumama cuyanawe̱xãchixẽxẽ. Rü 
wüxichigü i duü̃xü̃ rü nhama wüxi i 
ngü̃ãcüürüxü̃ nixĩ i norü maxü̃. 12 Pa 
Cori Pa Tupanax ¡choxü̃́ nüxü̃ naxĩnü i 
chorü yumüxẽ! ¡Rü irüxĩnü nax nhuxãcü 
auxãcü cumaxã chidexaxü̃! ¡Rü tauxü̃́ i 
cungeã̱xmarexü̃ naxca̱x i chorü axu! 
Chama rü cupe̱xewa rü nhama wüxi i 
duü̃xü̃ i tama curü duü̃xü̃ ixĩxü̃rüxü̃ 
chixĩ. Rü chorü o̱xigürüxü̃ rü wüxi i 
paxaãchimare nhama i naanewa 
ngẽxmaxe chixĩ. 13 Pa Corix ¡tauxü̃́ i 
yumaxã choxü̃ cupoxcuxü̃! ¡Rü 
cha̱u̱xca̱x yataanexẽxẽ nax wena 
chataãxẽxü̃ca̱x naxü̃pa nax chayuxü̃!” 
nhachagürü. 
 
Chorü taãxẽmaxã chanaxü i curü 
ngúchaü̃, Pa Chorü Tupanax 
 
40
  
1 Rü chama rü yaxna 
chaxĩnüãcüma íchanangu̱xẽxẽ 
nax Tupana choxü̃ rüngü̃xẽẽxü̃. Rü 
nüma rü choxü̃ naxĩnü ga yema nüxna 
nax chaca̱xaxü̃. 2 Rü yuwa choxü̃ 
ínanguxuchixẽxẽ. Rü ngẽxguma ngẽma 
ãcharaanexü̃gu changuchaü̃gu rü 
taianexü̃waama choxü̃ nagagachi nax 
íchixũxü̃ca̱x. 3 Rü wüxi i ngexwaca̱xü̃xü̃ i 
wiyae chauã̱xwa nanguxẽxẽ nax 
ngẽmamaxã nüxü̃ chicua̱xüüxü̃ca̱x. Rü 
muxema ga yema wiyaexü̃ taxĩnüegu rü 
tataãxẽgü rü Cori ya Tupanaxü̃ tamuü̃e 
rü nagu tayaxõgü. 4 Rü tataãxẽgü ya 
yíxema Cori ya Tupanagu yaxṍxe, rü 
tama ngẽma chixexü̃ ügüxü̃xü̃tagu 
naxca̱x dauxe i tümaarü ngü̃xẽẽ rü tama 
ngẽma tupananetachicüna̱xãgüxü̃ 
icua̱xüü̃güxe. 5 Pa Cori Pa Chorü 
Tupanax, rü namuxũchima nixĩ ga yema 
mexü̃gü ga curü poramaxã toxca̱x 
SALMOS 39 
,  
40 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
417 
cuxüxü̃. Rü cuma rü guxü̃guma togu 
curüxĩnü rü taxúema cumaxã tawüxigu. 
Rü ngẽma toxca̱x cuxüxü̃ rü ngẽma togu 
nax curüxĩnüxü̃ rü chanaxunagüchaü̃, 
notürü namuxũchi i ngẽma rü 
ngẽmaca̱x taxucürüwama nüxü̃ chixu i 
guxü̃ma. 6 Cuma rü tama namaxã 
cutaãxẽ nax duü̃xü̃gü cuxca̱x nadaixü̃ rü 
yagugüãxü̃ i wocaxacügü rü carnérugü. 
Rü woo i ngẽma ãmaregü i chawüarü rü 
tríguarü rü chewádaarü rü tama 
namaxã cutaãxẽ. Rü tama naxca̱x ícuca 
nax ãmaregü cuxca̱x yagugüxü̃ i 
duü̃xü̃gü nax ngẽmaãcü norü chixexü̃xü̃ 
curüngümaxü̃ca̱x. Notürü ngẽma cuma 
cunaxwa̱xexü̃ nixĩ nax guxü̃guma cuga 
chaxĩnüxü̃ rü cuxna chanaxãxü̃ i chorü 
maxü̃. 7 Rü ngẽmaca̱x cumaxã nüxü̃ 
chixu rü daxe chixĩ rü chaugü ichaxã 
yema curü orearü uruü̃gü curü orewa 
naxümatüxü̃rüxü̃. 8 Rü chamax, Pa 
Chorü Tupanax, rü namaxã chataãxẽ 
nax curü ngúchaü̃ chaxüxü̃. Rü 
chauãẽgu namaxã changuxü̃ i ngẽma 
curü ngu̱xẽẽtae. 9 Rü ngẽma muxü̃ i curü 
duü̃xü̃güpe̱xewa chanaxunagü i curü ore 
i aixcuma ixĩxü̃. Cumax rü meama nüxü̃ 
cucua̱x nax marü namaxã nüxü̃ chixuxü̃. 
10 Rü tama chaugügu chayacu̱x nax 
nhuxãcü aixcuma namexü̃ i ngẽma 
cuxüxü̃. Rü marü namaxã nüxü̃ chixu 
nax nhuxãcü cuyanguxẽẽxü̃ i ngẽma 
nüxü̃ quixuxü̃ rü nhuxãcü toxü̃ 
cumaxẽxẽẽxü̃. Rü ngẽxgumarüxü̃ ta rü 
marü tama ichayacu̱x nax nüxü̃ chixuxü̃ 
nax aixcuma cuxü̃́ 
nangechaü̃tümüxü̃güxü̃ i ngẽma 
muxũchixü̃ i curü duü̃xü̃gü. 11 Rü 
nhu̱xmax, Pa Corix, rü tama 
chanaxwa̱xe nax nüxü̃ curüchauxü̃ nax 
cuxü̃́ changechaü̃tümüxü̃xü̃. Erü ngẽma 
curü ngechaü̃ rü curü ore i aixcuma 
ixĩxü̃icatama nixĩ i chorü poxü̃ruxü̃ 
ixĩxü̃. 12 Rü ngẽma chixexü̃gü i choxü̃ 
ngupetüxü̃ rü namuxũchi, rü düxwa 
taxucürüwama chayaxugü. Rü ngẽma 
choxrütama chixexü̃gügu changu rü 
ngẽmagagu taxucürüwa cuxü̃ 
chadawenü. Erü ngẽma chorü 
chixexü̃gü rü chauyáexü̃ narümumae rü 
ngẽmagagu cuxü̃ charüxochigü. 13 Pa 
Corix, cuxü̃ chaca̱a̱xü̃ ¡rü choxü̃ 
ínanguxuchixẽxẽ nawa i ngẽma chorü 
chixexü̃gü rü paxa choxü̃ rüngü̃xẽxẽ! 
14-15 Rü ngẽxgumarüxü̃ ta, Pa Corix, rü 
chanaxwa̱xe i cunaxãneexẽxẽ i ngẽma 
chorü uanügü i choxü̃ ima̱xgüchaü̃xü̃. 
Rü name nixĩ nax norü ãnemaxã 
cuyabuxmüxẽẽxü̃ i ngẽma duü̃xü̃gü i 
chixexü̃ chamaxã ügüchaü̃xü̃ rü 
nhu̱xmax choxü̃ cugüexü̃. 16 Notürü 
guxãma ya yíxema cuxca̱x daugüxe rü 
name nixĩ nax poraãcü tataãxẽgüxü̃. Rü 
guxãma ya yíxema tüxü̃́ nangúchaü̃güxe 
nax tüxü̃ cumaxẽxẽẽxü̃ rü name nixĩ i 
guxü̃guma nhatarügügü: “¡Cori ya 
Tupanaxü̃ pecua̱xüxü̃gü erü guxãétüwa 
nangexma!” nhatarügügü. 17 Rü chama 
nax taxuxü̃ma chixĩxü̃ rü 
chanaxi̱xãchiãẽxü̃ ¡rü tauxü̃́ i choxü̃ 
curüngümaxü̃, Pa Corix! Erü cuma nixĩ i 
choxü̃ curüngü̃xẽẽxü̃ rü choxü̃ 
ícupoxü̃xü̃. Rü ngẽmaca̱x, Pa Chorü 
Tupanax ¡rü tauxü̃́ i cunũxcüãẽxü̃ nax 
choxü̃ curüngü̃xẽẽxü̃! 
 
Duü̃xü̃ i da̱xawexü̃arü yumüxẽ 
 
41
  
1 Rü nüma ya Tupana rü 
tümamaxã nataãxẽ ya yíxema 
tümamücü ya ngearü ngẽmaxü̃ã́xexü̃ 
SALMOS 40 
,  
41 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
418 
rüngü̃xẽxẽ́xe. Rü nüma ya Cori ya 
Tupana rü tá tüxü̃ ínanguxuchixẽxẽ ega 
ngẽxguma guxchaxü̃ tümaca̱x ínguxgu. 
2 Rü nüma ya Cori ya Tupana rü tá 
tüxna nadau rü tá maxü̃ tüxna naxã rü 
tá tüxü̃ nataãxẽxẽxẽ i nhama i naanewa. 
Rü taxũtáma tümaarü uanügüarü 
ngúchaü̃wa tüxü̃ nata̱x. 3 Rü nüma ya 
Cori ya Tupana rü tá pora tüxna naxã 
ega ngúxü̃ tingegügu. Rü ngẽxguma 
tida̱xawegu rü tá tümaca̱x 
nayataanexẽxẽ. 4 Rü chama rü nhaãcü 
chayumüxẽ: “Pa Corix ¡cuxü̃́ 
changechaxü̃tümüxü̃ rü cha̱u̱xca̱x 
yataanexẽxẽ! Erü marü cumaxã nüxü̃ 
chixu i chorü chixexü̃gü”, nhachagürü. 
5 Notürü ngẽma chorü uanügü rü 
nhanagürügü: “Chierüna paxa nayu̱xgux 
nax ngẽmaãcü ngẽxma yanaxoxü̃ca̱x”, 
nhanagürügü. 6 Rü ngẽxguma choxü̃ 
íyadaugügu i ngẽma nax chida̱xawexü̃ 
rü chamücüxü̃ nügü nixĩxẽẽnetagü. 
Notürü chauxchi naxaie rü nataãxẽgü i 
ngẽxguma nüxü̃ nadaugügu nax ngúxü̃ 
chingexü̃. Rü ngẽxguma choxna 
nawoegu̱xgu rü choxü̃ nacugüe. 7 Rü 
ngẽma chauxchi aiexü̃ rü naxĩtaque̱xe 
rü chauchiga nidexagü. Rü nagu 
narüxĩnüe nax chaugagutama ngúxü̃ 
chingexü̃. 8 Rü nhanagürügü: “Rü ngẽma 
nax yada̱xawexü̃ rü yuüxü̃ chixexü̃ 
namaxã naxü rü ngẽmaca̱x i nhu̱xmax 
rü marü tagutáma wena ínarüda”, 
nhanagürügü. 9 Rü woo ga yema mexü̃ 
ga chamücü ga nagu chayaxõxü̃ nax 
aixcuma choxü̃ nangechaü̃xü̃ rü wüxiwa 
chamaxã chibüchiréxü̃ rü nhu̱xmax rü 
chamaxã narüxuanü. 10 Notürü cumax, 
Pa Corix ¡rü cuxü̃́ changechaxü̃tümüxü̃! 
¡Rü choxü̃ írüdaxẽxẽ nax ngẽmaãcü 
chanapoxcuexü̃ca̱x i ngẽma chamaxã 
rüxuanügüxü̃! 11 Rü aixcuma tá nüxü̃ 
chacua̱x nax cuxü̃ chataãxẽxẽẽxü̃ ega 
ngẽxguma ngẽma chorü uanügü rü 
taxũtáma nügü yaxuxgu nax choxü̃ 
naporamaexü̃. 12 Rü chamax nax mea 
chamaxü̃xü̃ rü taguma chixexü̃ chaxüxü̃ 
¡rü choxna nadau nax ngẽmaãcü 
guxü̃guma cuxü̃tawa changexmaxü̃ca̱x! 
13 Rü namexechi ya Cori ya 
Iraéutanüxü̃arü Tupana. Rü nhu̱xmax rü 
guxü̃gutáma rü ngẽmaãcüecha nixĩ. 
 
Tupanaxü̃tawa ne 
 
naxũ i chorü ngü̃xẽẽ 
 
42
  
1 Rü nhama wüxi i cowü i 
ta̱xawaxüchixü̃ i natüca̱x 
dauxü̃rüxü̃ chixĩ nax cuxca̱x chadauxü̃, 
Pa Chorü Tupanax. 2 Rü choxü̃́ 
nangúchaü̃ nax namaxã chaxãmücüxü̃ 
ya Tupana ya maxü̃arü yora. ¿Rü 
nhuxgu tá i wena napatawa chaxũxü̃ 
nax ngẽ́ma nüxü̃ chicua̱xüüxü̃ca̱x? 
3 Ngunecü rü chütacü rü chaxaxu nax 
norü ngü̃xẽẽca̱x íchaca̱xaxü̃ca̱x. Rü 
yoxni i chorü uanügü rü choxü̃ nacugüe 
rü nhanagürügü: “¿Ngexcü nixĩ ya curü 
Tupana?” nhanagürügü. Rü ngẽmamaxã 
choxü̃ nacugüe. 4 Rü ngẽxguma 
ngẽmagu charüxĩnügu rü marü tama 
yaxna namaxã chaxĩnü i ngẽma choxü̃́ 
ngúxü̃. Rü nüxna chacua̱xãchi nax 
nhuxãcü taãxẽãcüma rü Tupanana moxẽ 
itaxããcüma napatawa chanagagüxü̃ ga 
yema muxü̃ma ga duü̃xü̃gü. Rü nhuxãcü 
tataãxẽgü ga yexguma. 5 ¿Rü nhu̱xmax 
rü ta̱xacüca̱x chi i nüxü̃ charüxoxü̃? ¿Rü 
ta̱xacüca̱x chi i naxca̱x chaxoégaãẽxü̃? 
Rü Tupanawaxicatama nüxü̃ ichayangau 
i chorü ngü̃xẽẽ, rü yimáxü̃ tá nixĩ i 
SALMOS 41 
,  
42 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
419 
chicua̱xüüxü̃amaxü̃. Erü nüma nixĩ ya 
chorü Tupana ya chorü maxẽẽruxü̃. 
6 Notürü i nhu̱xmax rü poraãcüxüchima 
íchayaxoõchi. Rü ngẽmaca̱x, Pa 
Tupanax, poraãcü cuxna chacua̱xãchi 
nawa i nhaa naane i natü i Yurdáũ 
nawa dapetüxü̃ rü yima ma̱xpǘnegü ya 
Ermóü̃ rü Michá nawa ngẽxmagüne. 
7 Rü guxü̃ma i ngẽma guxchaxü̃gü rü 
ngúxü̃gü i cha̱u̱xca̱x ícunanguxẽẽxü̃ rü 
nhama wüxi ya yuape ya taxüchicürüxü̃ 
chauétüwa naxüpetü. Rü nhama dexá i 
dauxü̃wa nagoxü̃chiüxü̃rüxü̃ chauétü 
nangu. 8 Rü ngunecü rü nüma ya Cori rü 
choxü̃ nangechaü̃. Rü chütacü rü tama 
nüxü̃ charüchau nax chawiyaexü̃ rü 
chayumüxẽxü̃ naxca̱x ya Tupana ya 
chorü maxẽẽruxü̃. 9 Rü nhachagürü 
nüxü̃ ya Tupana ya chorü poxü̃ruxü̃: 
“¿Tü̱xcüü̃ choxü̃ curüngüma? ¿Rü 
ta̱xacüca̱x i nhu̱xmax rü ngechaü̃ãcü 
íchixũxü̃ rü choxü̃ nua nachixeãxẽgüxü̃ i 
chorü uanügü?” nhachagürü. 10 Rü woo 
ya chauxchina̱xãgü rü ta nangúe nagagu 
i ngẽma chorü uanügü i guxü̃guma 
choxü̃ cugüexü̃ rü nhagüxü̃: “¿Ngexcü 
nixĩ ya curü Tupana?” nhagüxü̃. 
11 ¿Notürü ta̱xacüca̱x chi nüxü̃ 
charüxoxü̃? ¿Rü ta̱xacüca̱x chi 
ichaxoégaãẽxü̃? Erü Tupanagu nixĩ i 
chayaxõxü̃ rü yimáxü̃ tá nixĩ i 
chicua̱xüüxü̃amaxü̃. Erü nüma nixĩ i 
chorü Tupana ya chorü maxẽẽruxü̃ 
ixĩcü. 
 
Choxü̃́ nangúchaü̃ nax 
Tupanapatawa changuxü̃ 
 
43
  
1 Pa Tupanax ¡chauétüwa 
idexa! ¡Rü chauétüwa nachogü 
nape̱xewa i nhaa duü̃xü̃gü i tama 
yaxõgüxü̃! ¡Rü naxme̱xwa choxü̃ 
ínanguxuchixẽxẽ i ngẽma idorata̱xáxü̃ 
rü ngẽma chixexü̃gu rüxĩnüxü̃! 2 Erü 
cuma nixĩ i chorü Tupana i chorü 
poxü̃ruxü̃ quixĩxü̃. ¿Rü tü̱xcüü̃ i cugüna 
choxü̃ cuyáxü̃guxẽxẽxü̃? ¿Rü ta̱xacüca̱x 
i ngechaü̃ chingeechaxü̃ rü ngẽma chorü 
uanügü rü chixri chamaxã nachopetü? 
3 ¡Rü ẽcü cha̱u̱xca̱x nangóonexẽxẽ nax 
nüxü̃ chacuáxü̃ca̱x i ngẽma curü ore i 
aixcuma ixĩxü̃ nax ngẽma choxü̃ nüxü̃ 
cua̱xẽẽxü̃ca̱x i ngẽma nama ya yima 
curü ma̱xpǘne ya üünenewa nadaxü̃ i 
ngextá cuma ícungexmaxü̃wa! 4 Rü 
ngẽmaãcü tá nawa changu i ngẽma curü 
ãmarearü guchicaxü̃, Pa Tupanax. Rü 
ngẽ́ma tá cuxü̃ chicua̱xüxü̃ árpagamaxã. 
Erü cumax, Pa Tupanax, rü taãxẽmaxã 
choxü̃ cunapaxẽxẽ. 5 ¿Rü nhu̱xmax rü 
ta̱xacüca̱x tá i nüxü̃ charüxoxü̃ i ngẽma? 
¿Rü ta̱xacüca̱x tá ichaxoégaãẽxü̃? Erü 
chama rü marü Tupanaaxü̃́ chayaxõ rü 
tá yimáxü̃ nixĩ i chicua̱xüxü̃echaxü̃. Rü 
nüma nixĩ i chorü Tupana i chorü 
maxẽẽruxü̃ yixĩxü̃. 
 
Yumüxẽ i nawa Tupanaarü 
ngü̃xẽẽca̱x íica̱xü̃ 
 
44
  
1 Pa Tupanax, tomatama nüxü̃ 
taxĩnüechiga ga yema taxü̃ ga 
mexü̃ ga nũxcüma cuxüxü̃. Yerü torü 
o̱xigü rü nüxü̃ tixugügü ga yema 
nũxcüma cuxüxü̃ ga yexguma tüma 
tamaxẽgu. 2 Rü cumatama nixĩ ga norü 
naanewa ícuwoxü̃xü̃ ga yema duü̃xü̃gü 
ga tama cuxü̃́ yaxõgüxü̃. Rü yemaacü 
cunapoxcue ga yema duü̃xü̃gü nax yema 
naanegu torü o̱xigüxü̃ 
cuxãchiü̃güxẽẽxü̃ca̱x. 3 Rü tama tümaarü 
poramaxã rü tümanegümaxã nixĩ ga 
SALMOS 42 
– 
44 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
420 
tanayauxgüxü̃ ga yema naane. Notürü 
yema curü poragagu rü curü 
ngü̃xẽẽgagu nixĩ ga nawa tangugüxü̃ ga 
yema naane. Yerü cuma rü tüxü̃ 
cungechaü̃ rü yemaca̱x tümamaxã 
cumecüma. 4 Pa Chorü Ãẽ̱xgacüx, Pa 
Chorü Tupanax, cuma nixĩ i 
icunaporamaexẽẽxü̃ i curü duü̃xü̃gü. 
5 Rü cugagu nixĩ i nüxü̃ 
tarüporamaegüxü̃ i torü uanügü. Rü 
ngẽxguma cuéga tanaxuxuchigu rü nüxü̃ 
tarüyexera i ngẽma toxü̃ daixchaü̃xü̃. 
6 Rü chama rü tama chauxnegügu 
chayaxõ erü yimá chauxnegü rü 
tagutáma chorü uanügüxü̃ choxü̃ 
narüporamaexẽxẽ. 7 Rü cuma nixĩ ga 
torü uanüxü̃ toxü̃ curüporamaexẽẽxü̃ rü 
cuma nixĩ i cunaxãneexẽẽxü̃ i ngẽma 
toxchi aiexü̃. 8 Rü guxü̃guma cumaxã 
togü ticua̱xüxü̃gü, Pa Tupanax. Rü 
guxü̃gutáma nüxü̃ ticua̱xüxü̃ i cuéga. 
9 Notürü i cumax rü toxü̃ cuxo rü toxü̃ 
cuxãneexẽxẽ. Rü marü tama 
ícuyaxümücü i torü churaragü. 10 Rü 
cuma rü nüxü̃́ cunatauxchaxẽxẽ i torü 
uanügü nax toxü̃ yabuxmüxẽẽxü̃ca̱x. Rü 
ngẽmaca̱x i ngẽma toxchi aiexü̃ rü toxü̃́ 
nangĩ̱xgü rü nayana i ngẽma nüma 
nanaxwa̱xegüxü̃. 11 Rü cuma rü nüxna 
toxü̃ cumugü nhama carnérugü i daiwa 
nagagüxü̃rüxü̃. Rü ngẽma duü̃xü̃gü i 
tama cuxü̃́ yaxõgüxü̃tanügu toxü̃ 
cuwoonexẽẽmare. 12 Rü ítanüxü̃gu 
tomaxã cutaxe rü taxuxü̃ma nawa 
cuyaxu nax tomaxã cutaxexü̃. 13 Rü 
ngẽma toxna ngaicamagüxü̃ i 
nachixü̃anecüã̱xgü rü toxü̃ nacugüe rü 
tomaxã naguxchigagü nagagu ga yema 
chixexü̃ ga toxca̱x ícunguxẽẽxü̃. 14 Rü 
ngẽmagagu i ngẽma duü̃xü̃gü i tama 
yaxõgüxü̃ rü toxü̃ nacugüe. Rü 
ngẽxguma toxü̃ nadaugügu rü 
nanexáerugüãcüma toxü̃ nacugüe. 15 Rü 
wüxichigü i ngunexü̃ rü ngẽma 
guxchaxü̃wa changexma. Rü ngẽmaca̱x 
chorü ãnemaxã tama chadaunagü. 16 Erü 
ngẽma chorü uanügü rü choxü̃ 
nima̱xgüchaü̃ rü chamaxã naguxchigagü 
rü chagu nidauxcüraxü̃gü. 17 Rü ngẽma 
nhu̱xmax toxü̃ ngupetüxü̃ rü tama 
ngẽma cuxü̃ nax itarüngümaexü̃gagu 
nixĩ rü tama nax ta̱xacürü chixexü̃ 
cupe̱xewa taxüxü̃gagu nixĩ. 18 Rü toma 
rü tama nagu tarüxĩnüe nax cuxü̃ 
ítatáxü̃ rü tama nagu tarüxĩnüe nax 
nüxü̃ itarüngümaexü̃ i curü ore. 
19 Notürü i cuma rü toxü̃ cupoxcueama. 
Rü ngexta guxü̃ma i ngẽmaxü̃gü 
ítaxuxü̃wa toxü̃ cuwogü rü ngẽmaãcü 
yuwa toxü̃ cumugü. 20-21 Rü ngẽxguma 
chi cuxü̃ itarüngümaegux rü chi nüxü̃ 
ticua̱xüxü̃gux i tomare i tupana, rü 
cuma rü chi nüxü̃ cucua̱xama. Erü cuma 
rü meama nüxü̃ cucua̱x i guxü̃ma i 
ngẽma bexma toõxẽwa nagu 
tarüxĩnüexü̃. 22 Notürü cugagu rü 
guxü̃guma ãũcümaxü̃ i yuwa 
tangexmagü. Rü ngẽma torü uanügü rü 
nhama carnérugü i daiwa nagagüxü̃rüxü̃ 
tomaxã nixĩgü. 23 Pa Corix ¿tü̱xcüü̃ tama 
ícuxuãxẽ? ¡Rü naba̱i̱xãchi, rü tauxü̃́ i 
toxü̃ ícuwogüxüchixü̃! 24 ¿Tü̱xcüü̃ 
toxcha̱xwa íquicu̱x? ¿Rü tü̱xcüü̃ toxü̃ 
icurüngüma i toma nax poraãcü ngúxü̃ 
tingegüechaxü̃? 25 Rü nhu̱xmax rü 
tipaexüchima rü ãne tingegü. Rü 
nhaxtüanegumare togü titúgü. 26 ¡Ẽcü 
inachi rü nua naxũ rü toxü̃ 
yarüngü̃xẽxẽ! ¡Rü taxü̃ i curü 
ngechaü̃maxã toxü̃ ínanguxü̃xẽxẽ! 
SALMOS 44 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
421 
 
Ãẽ̱xgacüarü ngĩchixüguarü wiyae 
 
45
  
1 Rü chauãxẽwa nangu i mexü̃ i 
dexagü, rü chorü conü rü 
nhama wüxi i ümatüxü̃ruü̃rüxü̃ nixĩ. Rü 
nhaa chorü ore i chaxümatüxü̃ rü 
ãẽ̱xgacüpe̱xewa tá nüxü̃ chixu. 2 Rü 
cumax, Pa Ãẽ̱xgacüx, rü guxü̃ i yatügüxü̃ 
curümemae. Rü ngẽma curü dexa i 
cua̱xwa íxũxũxü̃ rü namexechi. Rü 
ngẽmaca̱x ya Tupana rü guxü̃guma cuxü̃ 
narüngü̃xẽẽ. 3 Pa Poracüx ¡ẽcü 
cugücüwawa yanga̱xcuchi i ngẽma curü 
tara! Rü ngẽma nixĩ i curü meruxü̃ ixĩxü̃. 
4 Rü cumax, Pa Ãẽ̱xgacüx, rü ngẽma curü 
poramaxã nüxü̃ curüyexera i guxü̃ma i 
tórü uanügü rü ícunapoxü̃ i ngẽma ore i 
aixcuma ixĩxü̃. Rü yíxema duẽxẽgü i 
tama tügü icua̱xüü̃güxe rü cuma rü tüxü̃ 
ícupoxü̃. Rü yima curü 
tügünechacüümaxã rü taxü̃ma i mexü̃gü 
cuxü. 5 Pa Ãẽ̱xgacüx, rü ngẽma togü i 
nachixü̃anecüã̱xgü rü cuxme̱xgu nayi. Rü 
yimá cuxnegü rü meama nixãmagu rü 
ngẽma curü uanügüarü maxü̃newa 
nayarüwa̱xgü. 6 Pa Tupanax, cuma rü 
guxü̃guma ãẽ̱xgacü quixĩ rü aixcuma 
mea guxü̃ma i duü̃xü̃gümaxã icucua̱x. 
7 Rü cumax, Pa Ãẽ̱xgacüx, rü namaxã 
cutaãxẽ i ngẽma mexü̃ ixĩxü̃, notürü 
naxchi cuxai i ngẽma chixexü̃. Rü 
yemaca̱x nixĩ ga Tupana ga cuxü̃ 
naxunetaxü̃ rü cumücügüarü yexera 
taãxẽ cuxna naxãxü̃. 8 Rü guxü̃ma i 
cuxchirugü rü pumára i paacaxüchixü̃ i 
míra rü aroé rü canéramaxã napaxema. 
Rü paxetaruü̃gü i ãtü̱xüxü̃maxã cuxü̃ 
nataãxẽxẽẽgü nawa ya cupata ya nuta ya 
mexechicü ya marfílnaxca̱x ixĩxü̃ne. 9 Rü 
natanüwa i ngẽma ngexü̃gü i cupatawa 
ngẽxmagüxü̃ rü nangexmagü i to i 
nachixü̃anegüarü ãẽ̱xgacügüarü paxü̃gü. 
Rü curü tochicaxü̃arü tügünecüwawa 
ingexma i cuxma̱x i úiru i 
mexechixü̃maxã nga̱xãẽcü. 10 ¡Rü irüxĩnü, 
Pa Chauxacüx, rü mea nangugü i ngẽma 
tá cumaxã nüxü̃ chixuxü̃! ¡Rü nüxü̃ 
irüngüma i ngẽma cutanüxü̃gü rü ngẽma 
curü duü̃xü̃gü! 11 Erü nüma ya yimá 
ãẽ̱xgacü rü nüxü̃́ cungúchaü̃. Rü nüma 
nixĩ i curü cori yixĩxü̃ rü name nixĩ i naga 
cuxĩnü. 12 Pa Pacü i Tírucüã̱x, rü ngẽma 
duü̃xü̃gü i curü ĩanewa poraãcü 
diẽruã̱xü̃chigüxü̃ rü mexechixü̃ i ãmare 
tá cuxna naxãgü nax ngẽmamaxã cuxü̃ 
íyapuxẽẽgüxü̃ca̱x. 13 Rü nhu̱xmax rü 
iyaxücu i ngẽma pacü i meama nga̱xãẽcü. 
Rü ngẽma naxchiru rü úirumaxã 
naxãmatü. 14 Rü meama nga̱xãẽcü 
ãẽ̱xgacüpe̱xewa ngĩxü̃ nagagü. Rü ngẽma 
ngĩmücügü i pacügü rü ngĩwe 
nixãxü̃tanü. 15 Rü taãxẽãcüma iyaxĩ rü 
taãxẽãcü nagu ichocu ya yima 
ãẽ̱xgacüpata. Rü yimá cunegü i tá cuxü̃́ 
ngẽxmagücü, Pa Ãẽ̱xgacüx, rü nümagü tá 
nixĩ i cuchicüxü ãẽ̱xgacügü yixĩgüxü̃. Rü 
cuma rü naxme̱xwa tá cunangexmaxẽxẽ i 
nhaa nachixü̃ane nax nüma namaxã 
inacua̱xgüxü̃ca̱x. 16 Rü chama rü 
tagutáma ichayanaxoxẽxẽ i ngẽma cuéga 
nax ngẽmaãcü i guxü̃ma i ngẽma 
ngexwaca̱x i ngoetanüxü̃ i duü̃xü̃gü rü 
nüxna nacua̱xãchiexü̃ca̱x, rü guxü̃ma i 
nachixü̃anecüã̱xgü cuxü̃ icua̱xüü̃güxü̃ca̱x. 
17 Rü chamax, Pa Ãẽ̱xgacüx, rü 
chanaxümatü i nhaa ore nax guxü̃ma i 
ngẽma duü̃xü̃gü i ngexwaca̱x tá 
ingóetanüxü̃ cuxna cua̱xãchiexü̃ca̱x rü 
guxü̃gutáma cuxü̃ yacua̱xüü̃güxü̃ca̱x i 
guxü̃ma i nachixü̃anecüã̱xgü. 
SALMOS 45 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
422 
 
Tórü poxü̃ruxü̃ ya Tupana rü 
tatanüwa nangexma 
 
46
  
1 Rü nüma ya Tupana rü tórü 
poxü̃ruxü̃ nixĩ rü tórü 
poraxẽẽruxü̃ nixĩ. Rü nüma rü tüxü̃ 
narüngü̃xẽẽ ega guxchaxü̃ taxca̱x 
ínguxgux. 2 Rü ngẽmaca̱x taxuca̱xma 
tamuü̃e ega woo nhama i naane rü 
nangĩãchigu rü ma̱xpǘnegü rü 
márchiütamagu nayixgu. 3 Rü woo 
naxãũgachiügutama i ngẽma már rü 
poraãcü nayuapegu rü ngẽmaãcü ya 
yima ma̱xpǘnegü rü nidu̱xrue nagagu 
nax nanuxü̃ i ngẽma már, notürü i 
yixema rü taxuca̱xma tamuü̃e. 4 Rü wüxi 
i natü rü nachacüügümaxã 
nanataãxẽxẽxẽ ya yima Tupanaarü ĩane 
ya Yerucharéü̃. Rü yima ĩane rü 
naxüünexü̃chi rü yimawa nixĩ i 
nangexmaxü̃ ya Tupana ya guxãétüwa 
ngẽxmacü. 5 Rü nüma ya Tupana rü 
ngẽxma naxãchiü̃ rü namaxã napora. Rü 
nüma rü guxü̃ma i ngunexü̃ i noxri 
yangunegu rü nüxü̃ narüngü̃xẽẽ. 6 Rü 
ngẽma nachixü̃anegü rü nügümaxã 
nanue rü nügü naxãxũnegü. Notürü 
ngẽxguma Tupana idexagu rü ngẽma 
ãẽ̱xgacügü rü nidu̱xrue rü ngẽma 
waixümü rü nananguxmüãchiane. 7 Rü 
nüma ya Cori ya Tupana ya guxãétüwa 
ngẽxmacü rü tatanüwa nangexma. Rü 
yimá Yacúarü Tupana nixĩ ya tórü 
poxü̃ruxü̃ ixĩcü. 8 ¡Rü nua ípeyada̱u̱x i 
ngẽma taxü̃ i ãũcümaxü̃ i Cori ya 
Tupana nhama i naanewa üxü̃! 9 Erü 
guxü̃wama i nhama i naanewa rü marü 
inayanaxoxẽxẽ ga nügü nax nadaixü̃ i 
duü̃xü̃gü rü nüxü̃́ nayachixegüxẽxẽ ya 
norü würagü rü naigü ya naxnegü. Rü 
yima nawexü̃gü ya daiwa namaxã 
naxĩxü̃ne rü ínanagu. 10 Rü nüma ya 
Tupana rü nhanagürü: “Pa 
Nachixü̃anegüarü Ãẽ̱xgacügüx ¡rü choxü̃́ 
iperüxĩnüe! ¡Rü nagu perüxĩnüe nax 
chama rü Tupana chixĩxü̃! Rü chama 
nixĩ i namaxã ichacuáxü̃ i guxü̃ma i 
nachixü̃anegü. Rü chama nixĩ i guxü̃ma 
i nhama i naaneétüwa changexmaxü̃”, 
nhanagürü. 11 Rü Cori ya Tupana ya 
guxãétüwa ngẽxmacü rü tatanüwa 
nangexma. Rü nümatama nixĩ i Yacúarü 
Tupana yixĩxü̃. Rü nüma nixĩ i tórü 
poxü̃ruxü̃ yixĩxü̃. 
 
Tupana rü nhama i naanearü 
ãẽ̱xgacü nixĩ 
 
47
  
1 Pa Guxü̃ne ya Ĩanecüã̱xgüx 
¡penapépüne ya Cori ya 
Tupana rü taãxẽãcü naxca̱x pewiyaegü! 
2 Erü nüma ya Cori ya Tupana ya 
guxãétüwa ngẽxmacü rü naxãũcüma. Rü 
nüma nixĩ i nhama i naanearü ãẽ̱xgacü 
yixĩxü̃. 3 Rü nüma rü nanadaiãcu ga 
ĩanegü rü nachixü̃anegü rü taxme̱xwa 
nanangexmagüxẽxẽ i norü duü̃xü̃gü. 
4 Rü nümatama nixĩ ga tüxü̃ naxunetaxü̃ 
nax norü duü̃xü̃gü i Yudéugü ixĩgüxü̃. 
Rü ngẽmaãcü nanataãxẽxẽxẽ ya Yacú ya 
nüma nüxü̃ nangechaü̃xü̃chicü. 5 Rü 
nüma ya Cori ya Tupana rü dauxü̃ naxĩ 
nax norü tochicaxü̃wa namaxã 
inacuáxü̃ca̱x i guxü̃ma. Rü duü̃xü̃gü 
yoxni taãxẽãcüma nawiyaegü rü 
cornétamaxã nanapaxpǘnegü. 6 ¡Rü 
naxca̱x pewiyaegü ya Cori ya Tupana! 
¡Rü naxca̱x pewiyaegü ya yimá tórü 
ãẽ̱xgacü! 7 Erü nüma ya Tupana rü 
nhama i naanearü ãẽ̱xgacü nixĩ. Rü 
ngẽmaca̱x name nixĩ i mea nagu 
SALMOS 46 
,  
47 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
423 
perüxĩnüeãcüma nüxü̃ pecua̱xüü̃güxü̃ rü 
naxca̱x pewiyaegüxü̃. 8 Rü nüma ya 
Tupana rü guxü̃ i nachixü̃anegüarü 
ãẽ̱xgacü nixĩ. Rü nüma ya Tupana rü 
norü tochicaxü̃ i üünexü̃wa narüto. 9 Rü 
ngẽma togü i nachixü̃anegüarü 
ãẽ̱xgacügü rü tamaxã nangutaque̱xe nax 
wüxigu Abraáü̃arü Tupanaxü̃ 
icua̱xüü̃güxü̃ca̱x. Erü Tupaname̱xẽwa 
nangexmagü i guxü̃ma i ãẽ̱xgacügü i 
nhama i naanewa ngẽxmagüxü̃. Rü 
nüma ya Tupana rü naétüwa nangexma 
i guxü̃ma. 
 
Namexechi ya Tupanaarü ĩane ya 
Chiã́ũarü ma̱xpǘnewa ngexmane 
 
48
  
1 Rü nüma ya Cori ya Tupana rü 
guxãétüwa nangexma rü nüxü̃ 
nacua̱xüchi. Rü ngẽmaca̱x name nax 
nüxü̃ icua̱xüü̃güxü̃ nawa ya yima norü 
ĩane ya norü ma̱xpǘne ya üünene ya 
Chiã́ũwa ngexmane. 2 Namexechi ya 
yima ma̱xpǘne ya Chiã́ũ i nórchiwaama 
ngexmane. Rü yima nixĩ ya namaxã 
nataãxẽgüne i guxü̃ma i duü̃xü̃gü i 
nhama i naanewa maxẽxü̃. Rü yimawa 
nixĩ i nangexmaxü̃ i norü ĩane ya yimá 
ãẽ̱xgacü ya guxãétüwa ngẽxmacü. 3 Rü 
Yerucharéü̃wa ngexmane ya 
ãẽ̱xgacüpatagüwa nixĩ i nangexmaxü̃ ya 
Tupana. Rü nüma ya Tupana rü nügü 
nango̱xẽxẽ nax yima ĩanearü poxü̃ruxü̃ 
ya aixcuma mecü yixĩxü̃. 4 Rü nhama i 
naanecüã̱x i nachixü̃anegüarü ãẽ̱xgacügü 
rü nügümaxã nangutaque̱xegü rü 
wüxigu yima ĩaneca̱x ínayachõõchi. 
5 Notürü yexguma nüxü̃ nadaugügu rü 
poraãcü naba̱i̱xãchiãxẽgü rü nibuxmü. 
6 Rü poraãcü namuü̃e. Rü 
nanaxĩ̱xãchiãẽgü nhama wüxi i nge i 
ixíxraxacüchaü̃cürüxü̃. 7 Rü nüma ya 
Tupana rü wüxi ya taxüchicü ya 
buanecü ya léstewaama ne 
namuãcümaxã inanayixẽxẽ ya yima 
Tárchiacüã̱xgüarü wapurugü ya tórü 
daiwa ĩxü̃ne. 8 Rü yima Tupanaarü ĩane 
ya Yerucharéü̃ rü namexechi yema tórü 
o̱xigüwa nüxü̃ taxĩnüechigaxü̃rüxü̃. Rü 
nhu̱xmax i yixema rü ta rü 
taxetümaxãxü̃chi nüxü̃ tadaugü i ngẽma. 
Rü nümatama ya Tupana ya guxãétüwa 
ngẽxmacü rü guxü̃gutáma yima ĩanexü̃ 
ínapoxü̃. 9 Pa Tupanax, rü nua cupatawa 
tangexmagügu rü nüxna tacua̱xãchie nax 
nhuxãcü poraãcü toxü̃ cungechaü̃xü̃ i 
cumax. 10 Pa Tupanax, guxü̃wama i 
nhama i naanewa rü cuxü̃ nicua̱xüxü̃gü, 
erü woetama ngẽmaãcü nixĩ i cuxna üxü̃. 
Rü ngẽma curü poramaxã nixĩ i mea 
tomaxã icucuáxü̃. 11 Rü name nixĩ i 
petaãxẽgüxü̃, Pa Yerucharéü̃cüã̱xgüx rü 
Guxãma i Pemax i Yudáanecüã̱xgüx. Erü 
nüma ya Tupana rü aixcuma mexü̃ 
pemaxã naxuegu. 12 ¡Rü ẽcü, nüxü̃ 
ípeyachoegu ya yima ĩane rü peyaxugü 
ya yima norü tórregü rü nhuxre yixĩxü̃! 
13 ¡Rü mea penangugü i ngẽma norü 
poxeguxü̃tapü̱xügü rü yima 
ãẽ̱xgacüpatagü nax pexü̃́ 
natauxchaxü̃ca̱x nax namaxã nüxü̃ 
pexuchigaxü̃ i ngẽma petaagü! 14 Erü 
nüma ya Tupana rü guxü̃gutáma tórü 
Tupana nixĩ. Rü nüma rü guxü̃gutáma 
mea tamaxã inacua̱x. 
 
Tórü maxü̃ rü tama diẽrumaxã 
naxca̱x tataxe 
 
49
  
1 ¡Dücax, rü mea iperüxĩnüe i 
nhaa ore, Pa Guxü̃ma i 
Duü̃xü̃gü i Nhama i Naanewa Maxẽxü̃x! 
SALMOS 47 
– 
49 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
424 
2 Rü guxãma i pema i diẽruã̱xgüxe, rü 
pema ya ingearü diẽruã̱xgüxe, rü pema i 
duü̃xü̃gümaxã icua̱xgüxe, rü pema i 
togüme̱xẽwa ngẽxmagüxe ¡rü mea 
iperüxĩnüe i nhaa ore! 3 Rü nhu̱xmax rü 
tá chidexa namaxã i ore i aixcuma cua̱x 
tüxna ãxü̃ rü tá nüxü̃ chixu i ngẽma ĩnü 
i aixcuma Tupanaarü cua̱xwa ne ũxü̃. 
4 Rü mexü̃ i cua̱xãchixẽẽruü̃gügu tá 
charüxĩnü rü árpamaxã chapaxetaxãcü 
ore i ẽxü̃guxü̃chiga tá chawiyae. 5 ¿Rü 
ta̱xacüca̱x tá chamuü̃ i ngẽxguma 
ínangugügu i ngunexü̃gü i ãũcümaxü̃ rü 
ngẽxguma ngẽma chauxchi aiexü̃ i 
duü̃xü̃gü choxü̃ íchomaeguãchigu 
namaxã i norü chixexü̃gü? 6 Rü nümagü 
rü norü diẽruguama narüxĩnüe rü muxü̃ 
i norü ngẽmaxü̃gümaxã nügü 
nicua̱xüxü̃gü. 7 Notürü taxúema tüxü̃́ 
natauxcha nax tügütama tamaxẽẽxü̃ 
rüe̱xna Tupanaaxü̃́ tanaxütanüxü̃ nax 
tüxü̃ namaxẽẽxü̃ca̱x. 8-9 Rü taxuxü̃ma i 
diẽru ningu nax naxca̱x itaxexü̃ca̱x i 
wüxi i duü̃xü̃arü maxü̃ nax ngẽmaãcü 
nüxna ínanguxuchixü̃ca̱x i yu rü 
guxü̃guma namaxechaxü̃ca̱x. 10 Rü 
nhu̱xmax rü nüxü̃ tadau nax guxü̃ma i 
duü̃xü̃gü yuexü̃ woo i ngẽma nüxü̃ 
cua̱xüchigüxü̃ rü nayue, rü woo i ngẽma 
naechitamare maxẽxü̃ rü nayue rü 
ngẽma norü ngẽmaxü̃gü rü togüca̱x 
ngẽ́ma nawogü. 11 Rü ngẽma 
diẽruã̱xgüxü̃ rü nügügu nanaxüéga i 
ngẽma norü naane nhama guxü̃gutáma 
noxrü yixĩxü̃rüxü̃. Notürü ngẽxguma 
nayu̱xgux rü ngẽma naxmaxü̃ tá nixĩ i 
napata ixĩxü̃ i guxü̃gutáma. 12 Rü wüxi 
ya yatü rü tama nixĩ i namaxechaxü̃ ega 
woo nadiẽruã̱xü̃chigux, erü nhama 
naexü̃gürüü̃tama nayu. 13 Rü ngẽmaãcü 
nixĩ i nayuexü̃ i ngẽma duü̃xü̃gü i 
nügügu yaxõgüxü̃, rü ngẽmaãcütama 
nayue i ngẽma duü̃xü̃gü i nügütama 
icua̱xüü̃güxü̃. 14 Rü yu nixĩ i namaxã 
icuáxü̃ i ngẽma duü̃xü̃gü erü 
naxmaxü̃wa nanagagü nhama carnérugü 
igagüxü̃rüxü̃. Notürü ngẽma ngunexü̃ i 
nagu yuwa ínadagüxü̃gu i duü̃xü̃gü rü 
ngẽma mea maxẽxü̃ rü tá ngẽma chixri 
maxẽxü̃maxã inacua̱xgü. Erü ngẽma 
chixri maxẽxü̃ i duü̃xü̃gü rü ngẽma 
nügü namaxã yacua̱xüü̃güxü̃, rü ngẽxma 
tá nayacua̱x i ngẽxguma nayuegu, erü 
taxucürüwa nayana i norü ngẽmaxü̃gü. 
15 Notürü nüma ya Tupana tá nixĩ i 
yuwa choxü̃ ínanguxuchixẽẽxü̃, erü 
nügüxü̃tawa tá choxü̃ naga. 16 ¡Rü tauxü̃́ 
i naxca̱x quixa̱u̱xãchixü̃ ega texé muarü 
diẽruã̱xgu rü yamuxgu i norü meruü̃gü i 
napatawa! 17 Erü ngẽxguma nayu̱xgux rü 
taxucürüwatáma ta̱xacü ninge. Rü woo i 
ngẽma norü meruü̃gü rü taxũtáma 
naxmaxü̃wa namaxã naxũ. 18-19 Rü woo 
nhu̱xmax nax maxü̃gux rü nataãxẽ, rü 
duü̃xü̃gü rü nüxü̃ nicua̱xüxü̃gü naxca̱x i 
norü ngẽmaxü̃gü, notürü wüxi i 
ngunexü̃gu rü tá nayu rü marü 
tagutáma nhamaarü ngóonexü̃xü̃ nadau. 
20 Rü wüxi i duü̃xü̃ rü tama namaxecha 
ega woo namuarü ngẽmaxü̃ã̱xgux, rü 
nayuama nhama naexü̃gürüü̃tama. 
 
Tupana tá nixĩ ya nüxna ca̱xcü i 
ngẽma mea maxẽxü̃ rü ngẽma 
chixri maxẽxü̃ 
 
50
  
1 Rü nüma ya Cori ya Tupana 
ya guxãétüwa ngẽxmacü rü 
nidexa rü naxca̱x nangema i guxü̃ma i 
duü̃xü̃gü i nhama i naanewa 
ngẽxmagüxü̃. 2 Rü nüma ya Tupana rü 
SALMOS 49 
,  
50 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
425 
yima mexechine ya napata ya Chiã́ũwa 
ngexmanewa norü üünemaxã 
nanangóonexẽxẽ. 3 Rü nüma ya tórü 
Tupana rü nua naxũ. Notürü tama 
bexma ínangu erü nape̱xewa nangexma 
i wüxi i üxüema i tüxü̃ iguxü̃, rü 
nacüwawa nangexma ya buanecü ya 
tacü. 4 Rü dauxü̃wa rü Tupana naxca̱x 
nangema i ngẽma dauxü̃cüã̱x rü nhama 
i naanecüã̱x nax inadaunüxü̃ca̱x i 
ngẽxguma norü duü̃xü̃gü i 
Iraéutanüxü̃güxü̃ yacagügux. 5 Rü 
nhanagürü nüxü̃: “¡Penangutaque̱xexẽxẽ 
i ngẽma duü̃xü̃gü i norü ãmaregü i 
cha̱u̱xca̱x yaguxü̃maxã chamaxã 
ixunetagüxü̃ nax aixcuma chauga 
naxĩnüexü̃!” nhanagürü. 6 Rü ngẽma 
dauxü̃cüã̱xgü rü nüxü̃ nixugü nax nüma 
ya Tupana rü ãẽ̱xgacü ya aixcuma 
mecümacü nax yixĩxü̃ erü meama norü 
duü̃xü̃gümaxã inacua̱x. 7 Rü nüma ya 
Tupana rü nhanagürü: “Pa Chorü 
Duü̃xü̃gü i Iraéutanüxü̃güx ¡rü 
iperüxĩnüe! Rü nhu̱xmax rü tá pemaxã 
chanango̱xẽxẽ i ngẽma perü chixexü̃. Rü 
dücax, chaxicatama nixĩ i Tupana 
chixĩxü̃. Rü chamatama nixĩ i perü 
Tupana chixĩxü̃. 8 Rü nhu̱xmax rü tama 
pexü̃ chapoxcu naxca̱x i ngẽma ãmaregü 
i guxü̃guma cha̱u̱xca̱x pedaixü̃ rü 
cha̱u̱xca̱x ípeguxü̃. 9 Rü tama pexna 
naxca̱x chaca i ngẽma wocaxacü i 
yatüxü̃ rü carnéruxacü i yatüxü̃ i perü 
naxpǘü̃cüã̱x ixĩxü̃. 10 Erü choxrügü nixĩ i 
guxü̃ma i naexü̃gü i naixnecücüã̱x 
ixĩgüxü̃, rü ngẽxgumarüxü̃ ta i ngẽma 
wocagü i máxpü̱xanexü̃wa ngẽxmagüxü̃. 
11 Rü choxrügü nixĩ i ngẽma werigü i 
ma̱xpǘneanecüã̱xgü, rü guxü̃ma i ngẽma 
nhama i naanewa aexü̃ rü naxüanexü̃. 
12 Rü ngẽxguma chi chataiyaxgu i chama 
rü taxũchima pemaxã nüxü̃ chixu erü 
choxrü nixĩ i nhama i naane namaxã i 
guxü̃ma i ta̱xacü i nawa ngẽxmagüxü̃. 
13 ¿Ẽ̱xna pema nüxü̃ pecua̱xgu rü 
wocamachimaxã chaxãwemüxü̃ rü 
namaxã chaxaxexü̃ã́xü̃ ya yimá nagü i 
wocaxacü i yatüxü̃? 14 Rü ngẽma ãmare i 
chanaxwa̱xexü̃ nixĩ nax moxẽ choxna 
pexãxü̃ rü aixcuma peyanguxẽẽxü̃ i 
ngẽma perü uneta. 15 ¡Rü cha̱u̱xca̱x peca 
ega ngẽxguma guxchaxü̃ pexü̃ 
ngupetü̱xgux! Rü chama rü tá pexü̃ 
íchapoxü̃ rü pema rü tá choxü̃ 
pecua̱xüxü̃gü”, nhanagürü ya Tupana. 
16-17 Notürü ngẽma chixexü̃ ügüxü̃ rü 
Tupana rü nhanagürü nüxü̃: 
“¿Ta̱xacüwa i cuxü̃́ namexü̃ nax nüxü̃ 
cucua̱xmarexü̃ i ngẽma chorü mugü rü 
nüxü̃ quixumarexü̃ i ngẽma chorü 
uneta, notürü tama namaxã cutaãxẽgu i 
ngẽxguma cuxü̃ chaxucu̱xẽgu rü tama 
nüxü̃ cucuáxchaü̃gu i ngẽma chorü ore? 
18 Notürü taãxẽãcü cunayaxu i ngẽma 
ngĩ́ta̱a̱xgüxü̃ rü namaxã cuxãmücü i 
ngẽma duü̃xü̃gü i naxma̱xechita nai i 
ngemaxã maxẽxü̃. 19 Rü ngẽxguma 
quidexa̱xgu rü chixexü̃ i dexa 
ícuxuxü̃xẽxẽ, rü curü conü rü doraxü̃ 
nixu. 20 Rü ngẽxguma ícurüto̱xgu, rü 
chixri nachiga quidexa ya cuenexẽ. Rü 
yimá cuenexẽxü̃chi rü namaxã 
cuguxchiga. 21 Rü guxü̃ma i ngẽma nixĩ i 
ngẽma cuxüxü̃, rü chama rü ngẽ́ma 
changeã̱xmare. Rü cuma nagu 
curüxĩnügu rü marü nüxü̃ icharüngüma 
i ngẽma cuxüxü̃. Notürü i nhu̱xmax rü 
tá cupe̱xewa chanango̱xẽxẽ i ngẽma 
chixexü̃ icuxüxü̃ rü tá naxca̱x cuxna 
chaca. 22 ¡Dücax i pemax nax choxü̃ 
SALMOS 50 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
426 
iperüngümaexü̃! ¡Rü cha̱u̱xca̱x pewoegu 
naxü̃pa nax pexü̃ chadaixü̃ rü taxúema 
pexü̃ ípoxü̃xü̃! 23 Rü choxü̃ ticua̱xüxü̃ ya 
yíxema moxẽ choxna ãxẽ. Rü chama rü 
tüxü̃ chamaxẽxẽ ya yíxema aixcuma 
chauga ĩnüxe”, nhanagürü ya Tupana. 
 
Yumüxẽ nax Tupana pecáduxü̃ 
rüngümaxü̃ca̱x 
 
51
  
1 Pa Tupana ya Choxü̃ 
Ngechaü̃wa̱xecü rü 
Mecümacüx ¡cuxü̃́ changechaxü̃tümüxü̃! 
¡Rü curü ngechaü̃gagu rü choxü̃́ nüxü̃ 
irüngüma i chorü pecádugü! 2 ¡Rü choxü̃́ 
nayaxu i nhaa chorü ãũãchixü̃! ¡Rü 
choxü̃́ nüxü̃ irüngüma i chorü pecádugü! 
3 Rü chamatama chaugü íchicua̱x nax 
aixcuma wüxi i ãne yixĩxü̃ i ngẽma 
chaxüxü̃. Rü ngẽma chorü pecádugagu 
rü ngunecü rü chütacü rü choxü̃ 
nachixeãxẽecha. 4 Rü cupe̱xewatama 
nixĩ i chanaxüxü̃ i ngẽma taxü̃ i chixexü̃ 
i nagagu choxü̃ cupoxcuxü̃. Rü 
ngẽmaca̱x i ngẽma poxcu i chamaxã 
cuxueguxü̃ rü aixcuma name rü 
taxucürüwa texé nüxü̃ tixu nax chixri 
choxü̃ cungugüxü̃. 5 Rü aixcuma nixĩ nax 
wüxi i chixexü̃ chixĩxü̃ ga noxritama 
chabuxgu rü woetama pecáduwa 
chayaxĩxĩchi ga chauéanüwa. 6 Cuma rü 
aixcuma nüxü̃ cungechaü̃ i ngẽma 
duü̃xü̃ i aixcuma cumaxã nüxü̃ ixuxü̃ i 
norü pecádugü. Rü ngẽmaca̱x 
chanaxwa̱xe i choxna cunaxã i cua̱x nax 
aixcumaxü̃ cumaxã chixuxü̃ca̱x. 7 ¡Rü 
ẽcü ngẽma maxcuruü̃maxã choxü̃ 
namaxcuxü̃ne nax iyanaxoxü̃ca̱x i chorü 
chixexü̃! Rü ngẽmaãcü wena cupe̱xewa 
tá chame rü ngẽma caixanexü̃ i 
cómüxü̃arü yexera tá nacómüxü̃ i chorü 
maxü̃. 8 Rü woo choxü̃ nax 
cupoxcuchiréxü̃ naxca̱x i chorü chixexü̃, 
notürü i nhu̱xmax rü chanaxwa̱xe i 
wena cha̱u̱xca̱x cunatáeguxẽxẽ i chorü 
taãxẽ. 9 ¡Rü ẽcü choxü̃́ nüxü̃ irüngüma i 
chorü pecádugü rü tauxü̃́ i nüxü̃ 
cudawenüxü̃! 10 Pa Tupanax ¡ĩnü i mexü̃ 
chauãẽwa nanguxẽxẽ! ¡Rü choxna naxã 
i wüxi i naãxẽ i ngexwaca̱xü̃xü̃ i cumaxã 
ixaixcumaxü̃! 11 ¡Rü tauxü̃́ i choxü̃ 
cuxoxü̃! ¡Rü tauxü̃́ i choxna 
cuyaxũgachixẽxẽxü̃ i Cuãxẽ i Üünexü̃! 
12-13 ¡Ẽcü wena cha̱u̱xca̱x natáeguxẽxẽ i 
ngẽma taãxẽ ga noxri choxü̃́ yexmaxü̃ 
nagagu nax choxü̃ cumaxẽẽxü̃! ¡Rü 
choxü̃ naporaxẽxẽ nax nhu̱xmawena rü 
aixcuma cuga chaxĩnüxü̃ca̱x rü 
ngẽmaãcü chanangúexẽẽxü̃ca̱x i ngẽma 
chauxrüxü̃ pecádu ügüxü̃ nax nümagü 
rü ta nüxü̃ naxoexü̃ca̱x i norü chixexü̃ 
rü cuxca̱x nawoeguxü̃ca̱x! 14 Pa Tupana 
ya Chorü Maxẽẽruxü̃x ¡choxü̃ 
ínanguxuchixẽxẽ nawa i ngẽma nax 
chamáxwa̱xexü̃! Rü wiyaeãcü tá nüxü̃ 
chixu nax cuma rü aixcumacü quixĩxü̃. 
15 Pa Corix ¡ẽcü choxü̃ ichoxẽxẽ nax 
cuxca̱x chawiyaexü̃ca̱x rü ngẽmaãcü 
cuxü̃ chicua̱xüüxü̃ca̱x! 16 Erü cuma rü 
tama cunaxwa̱xe nax ta̱xacürü ãmare 
cuxca̱x iguxü̃. Rü chama rü chi cuxna 
chanaxã, notürü tama ngẽma nixĩ i 
namaxã cutaãxẽxü̃. 17 Rü ngẽma cuma 
cunaxwa̱xexü̃, Pa Tupanax, nixĩ i wüxi i 
duü̃xü̃ i aixcuma norü maxü̃wa nüxü̃ 
rüxoxü̃ i chixexü̃. Rü cumax, Pa 
Tupanax, rü tama nüxü̃ cuxo i ngẽma 
duü̃xü̃ i nügümaxã nangechaü̃ãcüma 
cumaxã nügü ixuxü̃ nax nachixexü̃. 18 Pa 
Cori Pa Tupanax ¡cuxü̃́ 
nangechaxü̃tümüxü̃ ya yima cupata ya 
SALMOS 50 
,  
51 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
427 
Chiã́ũwa ngexmane erü nüxü̃ 
cungechaü̃! ¡Rü curü duü̃xü̃güxü̃ 
rüngü̃xẽxẽ rü ínapoxü̃ ya Yerucharéü̃! 
19 Rü ngẽxguma marü cupe̱xewa 
chamexgux, rü ngẽxguma rü tá choxü̃́ 
cunayaxu i ngẽma ãmaregü i wocagü i 
tá cuxca̱x chadaixü̃ rü íchaguxü̃. Rü 
nhu̱xũchi i duü̃xü̃gü rü tá curü 
ãmarearü guchicaxü̃wa cuxca̱x 
nayagugü i wocaxacügü. 
 
Natüca̱xma nügü nicua̱xüxü̃ i 
ngẽma duü̃xü̃ i chixri maxü̃xü̃ 
 
52
  
1 Pa Yatü i Poraxü̃x ¿tü̱xcüü̃ 
cugü quicua̱xüxü̃ namaxã i 
ngẽma chixexü̃ i cuxüxü̃ nape̱xewa i 
ngẽma Tupanaarü duü̃xü̃gü i nüma 
guxü̃guma nüxü̃ nangechaxü̃xü̃? 2 Rü 
cuma rü chixexü̃arü üguxicatama 
curüxĩnü. Rü yimá curü conü rü 
naxãũcüma nhama wüxi i cüxchi i 
te̱xechixü̃rüxü̃. 3 Rü cuma rü 
chixexü̃guama curüxĩnü. Rü ngẽma 
mexü̃arü yexera cunaxwa̱xe i ngẽma 
chixexü̃. Rü ngẽma ore i aixcuma 
ixĩxü̃arü yexera curü me nixĩ i ngẽma 
dora. 4 Rü curü me nixĩ nax curü 
conümaxã to̱xguã̱xü̃ quixuxü̃ rü curü me 
nixĩ nax nüxü̃ quixuxü̃ i doramare i 
to̱xguã̱xchiga ixĩxü̃. 5 Notürü nüma ya 
Tupana rü ngẽmaca̱x tá cuxü̃ napoxcu, 
rü tagutáma ngẽmawa ícunguxuchi. Rü 
tá cupatawa cuxü̃ ínata̱xüchi, rü tá 
cuxna nanayaxu i curü maxü̃. 6 Rü 
ngẽma duü̃xü̃gü i Tupanaga ĩnüexü̃ rü 
ngẽxguma nüxü̃ nadaugügu i ngẽma, rü 
tá poraãcü namuü̃e. Rü tá cuxü̃ nacugüe 
rü nhanagürügü tá: 7 “¡Dücax, nüxü̃ 
peda̱u̱x i ngẽma duü̃xü̃ i tama Tupanaga 
ĩnüchaü̃xü̃ rü ngẽma norü 
ngẽmaxü̃gügu yaxõxü̃ rü chixexü̃guama 
maxü̃xü̃!” nhanagürügü tá. 8 Notürü i 
chama rü nhama wüxi i nanetü i oríwa i 
bacaxü̃ i Tupanapataa̱xtügu toxü̃rüxü̃ 
chixĩ. Rü ngẽmaca̱x guxü̃gutáma norü 
ngechaxü̃gu chayaxõ. 9 Pa Tupanax, 
chama rü guxü̃gutáma moxẽ cuxna 
chaxã naxca̱x i ngẽma cuxüxü̃. Rü 
nape̱xewa i ngẽma aixcuma cuga ĩnüexü̃ 
rü tá mea cuxü̃ íchanangu̱xẽxẽ, erü 
chamaxã cumecüma. 
 
Duü̃xü̃güarü chixexü̃chiga 
 
53
  
1 Rü ngẽma duü̃xü̃gü i naechita 
maxẽmarexü̃ rü nhanagürügü: 
“Nataxuma ya Tupana”, nhanagürügü. 
Rü guxü̃ma i duü̃xü̃gü rü chixexü̃gu 
narüxĩnüe rü chixexü̃ naxügü. Rü 
tataxuma ya texé ya mexü̃ üxe. 2 Rü 
nüma ya Tupana rü dauxü̃wa 
duü̃xü̃güxü̃ nadawenü nax nüxü̃ 
nacuáxü̃ca̱x rü tayíxema ya aixcuma 
tümaãẽxü̃ cuáxe rü naga ĩnüxe rü naxca̱x 
dáuxe. 3 Notürü guxü̃ma i duü̃xü̃gü rü 
Tupanana nixĩgachitanü rü guxü̃ma 
chixexü̃gu narüxĩnüe. Rü marü tataxuma 
ya texé ya mexü̃ üxe, rü bai ya wüxíe. 
4 Rü ngẽma chixexü̃ ügüxü̃ rü 
nangeãxẽgümare rü paxama 
nanachixexẽxẽ i chorü duü̃xü̃gü. Rü 
ngẽma duü̃xü̃gü i tama Tupanaga ĩnüexü̃ 
rü chorü duü̃xü̃güxü̃ inarüxoxẽẽgü 
nhama poũ ingõ̱xgu rü 
iyanaxoxẽẽxü̃rüxü̃. Rü ngẽmaãcü nixĩgü 
i ngẽma duü̃xü̃gü i tama Tupanaxü̃ 
cua̱xgüxü̃. 5 Rü woo i nhu̱xmax rü 
taxuxü̃ma namuü̃e i nümagü, notürü 
wüxi i ngunexü̃ rü tá muü̃maxã 
nidu̱xrue. Erü nüma ya Tupana rü norü 
uanügüchina̱xãmaxã nanawoone. Rü 
SALMOS 51 
– 
53 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
428 
ngẽmaãcü tá wüxi i cugüxü̃ nixĩgü erü 
nüma ya Tupana rü marü nüxü̃ naxo. 
6 Chierü yima ma̱xpǘne ya Chiã́ũwa ne 
naxũxgu i Iraéutanüxü̃güarü 
maxẽxẽẽruxü̃. Rü ngẽxguma nümatama 
ya Tupana nügüca̱x nawoeguxẽẽgu i 
ngẽma norü duü̃xü̃gü rü ngẽxguma tá 
nixĩ i nawoeguxü̃ i guxü̃ma i chautanüxü̃ 
i Iraéutanüxü̃gü i Yacútaagü ixĩgüxü̃. 
 
Tórü yumüxẽwa Tupanaarü 
ngü̃xẽẽca̱x ítaca 
 
54
  
1 Pa Tupanax ¡cumatama choxü̃ 
ínanguxuchixẽxẽ! ¡Rü choxü̃ 
ínapoxü̃ namaxã i curü pora! 2 Pa 
Tupanax ¡choxü̃́ nüxü̃ naxĩnü i chorü 
yumüxẽ rü ẽcü irüxĩnü i chorü dexa! 
3 Erü ngẽma duü̃xü̃gü i nügü írütagüxü̃ 
rü máxwa̱xegüxü̃ rü chauxchi naxaie rü 
choxü̃ nima̱xgüchaü̃. Rü ngẽmagü rü 
tama cuxü̃ namuü̃e, Pa Tupanax. 
4 Notürü i cumax, Pa Cori Pa Tupanax, rü 
choxü̃ curüngü̃xẽẽ rü choxü̃ cumaxẽxẽ. 
5 Rü cumax, Pa Tupanax, rü tá ngẽma 
chorü uanügüca̱x cunatáeguxẽxẽ i 
ngẽma norü chixexü̃gü. ¡Rü ẽcü nadai, 
Pa Corix! Erü cuma rü quixaixcuma. 6 Rü 
chama rü chorü ngúchaü̃maxã tá cuxna 
chanaxã i chorü ãmare i cuxca̱x chiguxü̃. 
Rü tá cuxü̃ chicua̱xüxü̃ erü cuma rü 
chamaxã cumecümaxü̃chi. 7 Erü choxü̃ 
ícunguxuchixẽxẽ nawa i guxü̃ma i chorü 
guxchaxü̃gü rü nüxü̃ chadau i ngẽma 
chorü uanügüxü̃ nax curüporamaexü̃. 
 
Wüxi ya yatü ya nawe 
yangexü̃tanü̃cüarü yumüxẽ 
 
55
  
1 Pa chorü Tupanax ¡nüxü̃ 
naxĩnü i chorü yumüxẽ rü 
tauxü̃́ i cugü iquicúxü̃ naxcha̱xwa i 
ngẽma cuxna naxca̱x chaca̱xü̃! 2 ¡Rü 
chauga naxĩnü erü ngúxü̃ chingeyane 
cuxna chaca! 3 Rü ngẽma naga i chorü 
uanügü i chixexü̃gü rü choxü̃ 
nidu̱xru̱xẽxẽ. Rü poraãcü choxü̃ 
nanaxĩ̱xãchiãẽxẽẽgü rü nuãcüma 
cha̱u̱xca̱x nibuxmü. 4 Rü chiyuxnearü 
maxü̃neã̱x erü poraãcü chamuü̃ nüxü̃ i 
ngẽma yu i choxna nguxü̃. 5 Rü 
poraãcüxüchi muü̃ choxna nangu rü 
ngẽmaca̱x ngẽma muü̃maxã chidu̱xru̱x. 
6 Rü ngẽmaca̱x nhachagürü: “Chierü 
nhama muxtucurüxü̃ chaxãxpe̱xátügu rü 
ngẽxguma rü chi chigoe nax naxcha̱xwa 
chinhaxü̃ca̱x rü ngexta charüngü̃xü̃ca̱x. 
7-8 Rü yáxü̃guxü̃ i chianexü̃wa chi 
chanha rü ngẽxma chi charüxã̱ũ̱x, rü 
paxa chi chanhaãchi nax chaugü 
ichayarücúxü̃ca̱x naxcha̱xwa i ngẽma 
guxchaxü̃gü i nhama buanecü ya 
poraxüchicürüxü̃ cha̱u̱xca̱x ngẽ́ma ne 
ũẽmaxü̃”, nhachagürü. 9 Pa Corix ¡nadai 
i ngẽma chamaxã rüxuanügüxü̃! ¡Rü 
noxrütama dexagu ínatüexẽxẽ! Erü 
ngẽma nüxü̃ chadauxü̃ nixĩ nax nügü 
nadaixü̃ rü yapuraexü̃. 10 Rü chütacü rü 
ngunecü rü ĩanexü̃ ínayachoegu, rü 
ngẽmaãcü norü chixexü̃maxã 
nayapaxẽxẽ ya yima ĩane. Rü ngẽmaca̱x 
rü duü̃xü̃gü rü ãẽ̱xgacümaxã nanue rü 
ãẽ̱xgacüaxü̃́ nanaxütanü nax tama 
napoxcuexü̃ca̱x ega woo ta̱xacürü 
chixexü̃ naxüegu. 11 Rü yima ĩanearü 
ĩtamügü rü namaxã nanapá i máetagüxü̃ 
rü dorata̱a̱xgüxü̃. 12 Rü ngẽxguma wüxi i 
chorü uanü chamaxã nuxgu, rü chama 
rü chi yaxna namaxã chaxĩnü. Rü 
ngẽxguma chi ngẽma chauxchi aiexü̃ 
choxü̃ imáxchaü̃gu, rü chama rü chi 
naxcha̱xwa ichicu̱x. 13-14 Notürü 
SALMOS 53 
– 
55 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
429 
cumatama, Pa Chomücüxüchichire̱x 
Ixĩxex, nixĩ i cuchauechitaexü̃ woo 
wüxigu Tupanapatawa nax 
ixĩxĩĩxü̃chiréxü̃ nax yigü 
ingechaü̃güãcüma yigümaxã idexagüxü̃ 
natanüwa ga yema muxü̃ma ga 
duü̃xü̃gü. 15 ¡Rü ngẽma chorü uanügü rü 
noxtacüma yu naxca̱x íngu rü maxü̃ãcü 
naxmaxü̃gu nayicu! Erü ngẽma norü 
chixexü̃ rü nanachixexẽẽxü̃chi i norü 
maxü̃. 16 Notürü i chama rü Tupanana 
chacaama rü nüma ya Cori rü tá choxü̃ 
ínapoxü̃. 17 Rü exü̃wa rü tocuchigu rü 
chütacü rü Tupanaxü̃ chaca̱a̱xü̃ rü nüma 
rü tá choxü̃ naxĩnü rü tá choxü̃ 
nangãxü̃ga. 18 Rü ngẽxguma chorü 
uanügümaxã togü tadaixgux rü nüma ya 
Tupana rü tá choxü̃ narüporamaexẽxẽ 
nax tama choxü̃ yama̱xgüxü̃ca̱x woo 
namuxũchigu i ngẽma chorü uanügü. 
19 Rü nüma ya Tupana ya guxü̃guma 
ãẽ̱xgacü ixĩcü rü tá choxü̃ naxĩnü rü 
ngẽmaãcü tá nayaxãneãchitanüxẽxẽ i 
ngẽma chamaxã rüxuanügüxü̃. Erü 
nümagü rü tama nüxü̃ narüxoechaü̃ i 
nacümagü i chixexü̃ rü tama Tupanaga 
naxĩnüechaü̃. 20 Rü tüxü̃ nima̱xgüama ya 
yíxema namücüchire̱x ixĩxe. Rü 
ngẽmaãcü tama aixcuma nayanguxẽxẽ i 
ngẽma uneta i namücümaxã nüxü̃ 
yaxuxü̃. 21 Rü ngẽxguma yadexagügu rü 
namexechi i norü dexa, notürü i norü 
ĩnüwa rü daigu narüxĩnüe. Rü 
mexechixü̃ i dexamaxã nidexagüchire̱x 
nax ngẽmaãcü tüxü̃ ínayapuxẽxẽ, 
notürü ngẽma dexagü rü nhama taragü i 
meama téxü̃rüxü̃ nixĩgü. 22 Notürü i 
cumax, Pa Chomücüx ¡rü Cori ya 
Tupaname̱xẽwa nange̱x i curü 
guxchaxü̃gü! Rü nüma rü tá cuxü̃ 
naporaxẽxẽ. Rü tagutáma chixexü̃gu 
nananguxẽxẽ ya yimá yatü ya naga 
ĩnücü. 23 Pa Chorü Tupanax, rü ngẽma 
máetagüxü̃ rü idorata̱a̱xgüxü̃ rü 
taxũtáma ngãxü̃ i norü maxü̃wa 
nangugü nax namaxẽxü̃. Rü cuma rü 
yumaxã tá cunapoxcue. Notürü i chama 
rü cugu chayaxõ. 
 
Tupanagu chayaxõ rü norü 
oremaxã chataãxẽ 
 
56
  
1 Pa Chorü Tupanax ¡cuxü̃́ 
changechaxü̃tümüxü̃! Erü 
guxü̃guma nangexma i duü̃xü̃gü i chawe 
ingẽxü̃tanüxü̃ rü cha̱u̱xca̱x íyaxüãchixü̃ 
rü choxü̃ naxi̱xãchiãxẽgüxẽẽxü̃. 2 Rü 
ngẽma chamaxã rüxuanügüxü̃ rü guxü̃ i 
ngunexü̃gügu rü chawe ningẽxü̃tanü. Rü 
namu i ngẽma nügü rütagüxü̃ rü 
cha̱u̱xca̱x íyaxüãchixü̃. 3 Rü ngẽxguma 
chamuü̃gu rü cugu chayaxõ. 4 Rü chama 
rü Tupanagu chayaxõ rü norü oremaxã 
chataãxẽ. Rü ngẽma nax nagu 
chayaxõxü̃gagu rü taxuca̱xma chamuü̃. 
¿Rü ta̱xacürü chixexü̃ tá chamaxã 
naxügüxü̃ i ngẽma chamaxã 
rüxuanüã̱xgüxü̃? 5 Rü ngẽma chamaxã 
rüxuanüã̱xgüxü̃, rü guxü̃ma i oragu rü 
norü dexamaxã ngúxü̃ choxü̃ 
ningexẽẽgü. Rü ngẽma nax chixexü̃gu 
choxü̃ nanguxẽẽgüxü̃xicatama nixĩ i 
nagu naxĩnüexü̃. 6 Rü ngextá 
íchaxũxü̃wa rü chawe ningẽxü̃tanü rü 
nuxica choxü̃ ínicu̱xẽxü̃gü. Rü 
ngẽmaãcü naxca̱x nadaugü nax choxü̃ 
yama̱xgüxü̃. 7 Rü nüma nagu naxĩnüegu 
rü tagutáma texé nüxü̃ tacua̱xama i 
ngẽma chixexü̃ i naxügüxü̃. Pa Chorü 
Tupanax ¡naétügu nanguxẽxẽ i curü nu, 
rü curü poxcumaxã 
SALMOS 55 
,  
56 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
430 
yaxãneeãchitanüxẽxẽ i ngẽma duü̃xü̃gü! 
8 Rü cuma rü meama nüxü̃ cucua̱x i 
nhuxree̱xpü̱xcüna naxcha̱xwa chinha. 
Rü cuma rü nuxü̃ cudau i 
nhuxree̱xpü̱xcüna ngúxü̃ chingexü̃ rü 
chaxaxuxü̃. Rü cuma rü curü poperagu 
cunaxümatü i guxü̃ma i ngẽma chorü 
guxchaxü̃gü. 9 Rü ngẽma chamaxã 
rüxuanüã̱xgüxü̃ rü tá cuxcha̱xwa 
nibuxmü i ngẽxguma curü ngü̃xẽẽca̱x 
cuxna chaca̱xgu. Pa Tupanax, chama rü 
meama nüxü̃ chacua̱x nax chauétüwa 
cuchogüxü̃. 10 Rü chama rü Tupanagu 
chayaxõ, rü norü oremaxã chataãxẽ. Rü 
Corigu chayaxõ rü norü oremaxã 
chataãxẽ. 11 Rü Tupanagu chayaxõ rü 
taxuca̱xma chamuü̃. ¿Rü ta̱xacürü 
chixexü̃ tá chamaxã naxüxü̃ i ngẽma 
chamaxã rüxuanüã́xü̃? 12 Pa Tupanax, 
cuxü̃ chicua̱xüxü̃ãcüma tá 
chayanguxẽxẽ i ngẽma chorü uneta i 
cumaxã nüxü̃ chixuxü̃. 13 Erü cuma rü 
yuwa choxü̃ ícunguxuchixẽxẽ rü choxü̃ 
ícupoxü̃ nax tama chayuxü̃ca̱x rü 
ngẽmaãcü cupe̱xewa chamaxü̃xü̃ca̱x. 
 
Yumüxẽ i nawa Tupanaarü 
ngü̃xẽẽca̱x íica̱xü̃ 
 
57
  
1 ¡Cuxü̃́ changechaxü̃tümüxü̃, Pa 
Chorü Tupanax, cuxü̃́ 
changechaxü̃tümüxü̃! Erü cuxca̱x chinha 
nax choxü̃ ícupoxü̃xü̃ca̱x. Rü 
cupe̱xátütüü̃gu chaugü chicúxchaü̃ 
nhu̱xmatáta nangupetü i ngẽma 
ãũcümaxü̃. 2 Rü nhu̱xmax rü tá nüxna 
chaca ya yimá Tupana ya guxãétüwa 
ngẽxmacü, erü nüma rü guxü̃wama choxü̃ 
narüngü̃xẽẽ. 3 Rü nüma rü nixaixcuma rü 
poraãcü choxü̃ nangechaü̃. Rü ngẽmaca̱x 
dauxü̃wa tá cha̱u̱xca̱x ne nanamu i norü 
ngü̃xẽẽ nax naxme̱xwa choxü̃ 
ínanguxuchixẽẽxü̃ca̱x i ngẽma nuãcüma 
chawe ingẽxü̃tanüxü̃. 4 Rü ngẽxguma 
chapexgu rü nhama aitanüwa 
chapexü̃rüxü̃ chixĩ erü ãũcümaxü̃wa 
nangexma i chorü maxü̃. Rü ngẽma 
chamaxã rüxuanüã̱xgüxü̃ rü napüta rü 
nhama naxnegü i ãmaguxü̃rüxü̃ nixĩ rü 
norü conü rü nhama tara i meama 
waixmaguxü̃rüxü̃ nixĩ. 5 Pa Chorü 
Tupanax, cuma rü dauxü̃guxü̃ i 
naanemaxã icucua̱x rü curü üüne rü 
nhama i naane namaxã nanapá. 6 Ngẽma 
chamaxã rüxuanüã̱xgüxü̃ rü cha̱u̱xca̱x 
nanaxügü i wüxi i yaxruxü̃ nax ngẽmagu 
changuxü̃ca̱x. Rü chamaxü̃wa nanaxügü i 
ãxmaxü̃, notürü nümatama nagu nayi. 7 Pa 
Chorü Tupanax, nhu̱xmax rü chataãxẽ rü 
íchame nax chorü wiyaemaxã cuxü̃ 
chicua̱xüüxü̃. 8 Rü pa̱xmama tá ícharüda 
rü chorü paxetaruü̃gümaxã tá chapaxeta. 
Rü ngẽmaãcü tá naxca̱x ícharüda i ngẽma 
ngexwaca̱xü̃ i ngunexü̃. 9 Pa Cori Pa 
Tupanax, rü chorü wiyaegümaxã tá cuxü̃ 
chicua̱xüxü̃ nape̱xewa i guxü̃ma i 
nachixü̃anecüã̱x i duü̃xü̃gü. 10 Erü ngẽma 
curü ngechaü̃ rü dauxü̃guxü̃ i naanearü 
yexerawa nangu. Rü ngẽxgumarüxü̃ ta i 
curü aixcuma rü ya̱u̱xtüweanexü̃arü 
yexerawa nangu. 11 Pa Chorü Tupanax, 
cuma rü dauxü̃guxü̃ i naanemaxã icucua̱x 
rü curü üüne rü nhama i naane namaxã 
nanapá. 
 
Tupanana naxca̱x naca nax 
ãẽ̱xgacügü mea duü̃xü̃gümaxã 
inacua̱xgüxü̃ca̱x 
 
58
  
1 Rü pexna chaca, Pa 
Ãẽ̱xgacügüx ¿rü pexca̱x marü 
meama nüxna peca̱xü̃ i ngẽma duü̃xü̃gü 
SALMOS 56 
– 
58 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
431 
i chixexü̃ ügüxü̃? ¿Rü pexca̱x rü marü 
aixcuma nawe̱xgux i ngẽma poxcu i 
namaxã pexueguxü̃? 2 Rü tama 
ngẽmaãcü nixĩ. Erü ngẽxguma texé 
tümaarü guxchaxü̃ pepe̱xewa 
mexẽẽchaü̃gux rü tama tüxü̃́ iperüxĩnüe, 
notürü naga pexĩnüe i ngẽma doramare 
pemaxã ixuxü̃ erü pexü̃́ nanaxütanü. Rü 
ngẽmaca̱x pegümaxã penanúexẽxẽ i 
duü̃xü̃gü i pechixü̃anewa. 3 Rü ngẽma 
chixri maxẽxü̃ i duü̃xü̃gü rü woetama 
naéanüwa nixĩ i chixexü̃ nüxna nguxü̃. 
Rü ngẽma idorata̱xáxü̃ rü woetama 
taxũta nabuxgu rü ngẽma dora namaxã 
inacua̱x. 4-5 Rü norü dexa rü nhama 
ãxtapeguchatarüxü̃ tüxü̃ nima̱x. Rü 
nacüma rü nhama ãxtape i düraxüchixü̃ 
i tama norü puxẽẽruü̃arü paxetaga 
ĩnüchaü̃xü̃rüxü̃ nixĩ. 6 Pa Tupanax ¡rü 
napoxü̃püta i ngẽma chixexü̃ ügüxü̃! 
¡Rü nabüü̃ ya yima norü cuainagü i 
ngẽma duü̃xü̃gü i aigürüxü̃ idüraexü̃! 
7 ¡Rü noxtacüma yanaxoxẽxẽ nhama 
wüxi i dexá i yachexü̃rüxü̃! ¡Rü nüxna 
nayaxu i norü maxü̃ nhama wüxi ya 
maxẽ ya namawa yadaxüchicürüxü̃! 
8 ¡Rü nhama wüxi i meru i 
yarüxoxü̃rüxü̃ rü nhama wüxi i buxü̃ i 
naéanügu yuxü̃ rü taguma ngóonexü̃xü̃ 
dauxü̃rüxü̃ yaxĩxẽxẽ! 9 Rü name nixĩ nax 
nayuexü̃ nhama chuchuxü̃gü i paxa 
ixaxü̃rüxü̃. Rü name nixĩ nax curü 
numaxã cunadaixü̃ nhama maxẽ i 
woxüxü̃rüxü̃. 10 Rü ngẽma duü̃xü̃gü i 
aixcuma Tupanaga ĩnüexü̃ rü tá 
nataãxẽgü i ngẽxguma nüxü̃ nadaugügu 
nax napoxcuexü̃ i ngẽma chixexü̃ ügüxü̃. 
Rü nümagü i ngẽma mea maxẽxü̃ rü 
ngẽma chixexü̃ ügüxü̃güwa tá nangagü. 
11 Rü nhu̱xũchi ngẽma aixcuma 
Tupanaarü duü̃xü̃gü ixĩgüxü̃ rü 
nhanagürügü tá: “Aixcuma nangexma i 
natanü i mexü̃ ega mea Tupanape̱xewa 
imaxẽgu. Rü nüma ya Tupana rü 
aixcuma nanapoxcue i ngẽma chixexü̃ 
ügüxü̃”, nhanagürügü tá. 
 
Nüma ya Cori ya Tupana nixĩ ya 
tórü poxü̃ruxü̃ ixĩcü 
 
59
  
1 Pa chorü Tupanax ¡choxü̃ 
ínanguxuchixẽxẽ naxme̱xwa i 
ngẽma chamaxã rüxuanüã̱xgüxü̃! ¡Rü 
nüxna choxü̃ ínapoxü̃ i ngẽma cha̱u̱xca̱x 
íyaxüãchixü̃! 2 ¡Rü nüxna choxü̃ 
ínanguxuchixẽxẽ i ngẽma duü̃xü̃gü i 
chixexü̃ ügüxü̃! ¡Rü choxü̃ ínapoxü̃ 
nüxna i ngẽma máetagüxü̃! 3 Erü 
nangexma i yatügü i máxwa̱xegüxü̃ i 
naxca̱x daugüxü̃ nax nhuxãcü choxü̃ 
yama̱xgüxü̃. 4 Pa Cori Pa Tupanax, 
taguma nhuxgu cumaxã chanu rü chixri 
cuga chaxĩnü rüe̱xna cupe̱xewa pecádu 
chaxü. Rü taxuxü̃ma i chixexü̃ chaxü. 
Notürü ngẽma chorü uanügü rü 
nanhuxãẽgü nax cha̱u̱xca̱x íyaxüãchixü̃. 
¡Rü paxa nua naxũ, rü choxü̃ 
yarüngü̃xẽxẽ! 5 Pa Cori ya Guxãétüwa 
Ngẽxmacü ya Torü Tupana Ixĩcüx ¡rü 
paxa napoxcue i ngẽma tama cuxü̃́ 
yaxõgüxü̃! Rü tama chanaxwa̱xe i cuxü̃́ 
nangechaü̃tümüxü̃gü i ngẽma chixexü̃ 
ügüxü̃ rü taechitawa̱xegüxü̃. 6 Nümagü 
rü chütacü nanaxĩane rü ĩanemaxü̃güwa 
naxãũgatanü nhama airugü i nügü 
daixü̃rüxü̃. 7 Rü chixexü̃ i dexamaxã 
nanacaetanüane rü cumaxã 
naguchigagü rü nhanagürügü: “Rü 
nataxuma i ta̱xacü i tüxü̃ ĩnüxü̃”, 
nhanagürügü. 8 Notürü i cumax, Pa 
Corix, rü nüxü̃ cuxĩnü rü nüxü̃ cucugü 
SALMOS 58 
,  
59 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
432 
rü cunaxãneexẽxẽ i ngẽma duü̃xü̃gü i 
tama cuxü̃́ yaxõgüxü̃. 9 Rü cumax, Pa 
Chorü Tupanax, tá nixĩ i choxna 
cudauxü̃ erü cuma nixĩ i chorü 
poxü̃ruxü̃ rü chorü daruxü̃ quixĩxü̃. 10 Rü 
nüma ya Tupana ya choxü̃ ngechaü̃cü 
rü tá choxü̃ ínayadau. Rü tá choxü̃ nüxü̃ 
nadauxẽxẽ nax nhuxãcü nüxü̃ 
naporamaexü̃ i ngẽma chamaxã 
rüxuanüã̱xgüxü̃. 11 ¡Rü tauxü̃́ i 
noxtacüma cunadaixü̃ notürü curü 
poramaxã namaxã nawoone rü 
naxãneexẽxẽ nax ngẽmaãcü i 
chautanüxü̃gü tama paxa nüxü̃ 
iyanangümaexü̃ca̱x i curü poxcu! Erü 
cumax, Pa Corix, rü torü daruxü̃ quixĩ. 
12 Rü ngẽma duü̃xü̃gü i chixexü̃ rü 
guxü̃ma i norü dexawa nidora. ¡Rü 
ngẽma nügü nax yacua̱xüü̃gagu rü nax 
inaxunetanetaxü̃gagu rü napoxcu! 13 ¡Rü 
curü numaxã yanaxoxẽxẽ i ngẽma 
duü̃xü̃gü! ¡Rü noxtacüma nayuexẽxẽ 
nax ngẽmaãcü nüxü̃ nacua̱xgüxü̃ca̱x i 
duü̃xü̃gü nax cuma aixcuma 
Iraéutanüwa rü guxü̃ i nhama i 
naanewa ãẽ̱xgacü quixĩxü̃! 14-15 Rü 
ngẽma duü̃xü̃gü i chixexü̃ rü ngẽxguma 
chütacü nhama airugürüxü̃ naxãũgatanü 
rü ĩanegu ínayachoegu nax nawemüca̱x 
nadaugüxü̃ca̱x, rü tá naxauxe erü tama 
nüxü̃́ inguxü̃ i nawemüxü̃ i 
inayangaugü. 16 Notürü i chama rü 
pa̱xmama tá cuxca̱x chawiyae. Rü 
ngẽma chorü wiyaewa rü tá nüxü̃ chixu 
nax cuporaxü̃ rü cuxü̃́ 
tangechaü̃tümüxü̃güxü̃. Erü cuma rü 
chorü daruxü̃ quixĩ rü cuxü̃tagu nixĩ i 
chaugü charücúxü̃ i ngẽxguma 
ãũcümaxü̃wa changexmagu. 17 Rü 
ngẽmaãcü tá cuxca̱x chawiyae, Pa 
Tupanax, erü cuma nixĩ i chorü 
poxü̃ruxü̃ quixĩxü̃ rü cuma nixĩ i choxna 
cudauxü̃. Rü aixcuma cuma nixĩ i chorü 
Tupana i choxü̃ cungechaxü̃xü̃. 
 
Yumüxẽ i nawa Tupanaarü 
ngü̃xẽẽca̱x íica̱xü̃ 
 
60
  
1 Pa Tupanax, cuma rü curü 
numaxã toxna quixũgachi rü 
toxü̃ cuwoone. Rü tanaxwa̱xe i 
wenaxarü toxca̱x cutáegu nax noxrirüxü̃ 
taporaexü̃ca̱x. 2 Cuma rü 
cunaxĩã̱xãchixẽxẽ ga nhaa naane rü 
yemaca̱x inangǘcuane. ¡Rü ẽcü nügüna 
naxĩxẽxẽ i ngẽma norü ngǘcuane nax 
tama nabuxü̃ca̱x! 3 Rü cuma rü taxü̃ i 
guxchaxü̃gü toxca̱x ícunguxẽxẽ. Rü 
nhama wüxi ya wíũ ya toxü̃ 
ãũxãẽxẽẽcürüxü̃ toxü̃ nixĩgüxẽxẽ i 
ngẽma guxchaxü̃gü. 4 Rü nhu̱xmax i 
toma nax cuga taxĩnüexü̃ rü tanaxwa̱xe 
i wüxi i cua̱xruxü̃ toxna cuxã nax 
ngẽmaãcü nüxna toxü̃ ícupoxü̃xü̃ca̱x ya 
yimá naxne i ngẽma torü uanügü. 5 ¡Rü 
toxü̃ nangãxü̃ rü curü poramaxã toxü̃ 
ínanguxü̃xẽxẽ i toma nax toxü̃ 
cungechaü̃güxü̃! 6 Rü cumax, Pa 
Tupanax, rü cupatawa quidexa rü 
nhacurügü: “Guxü̃ma i ngẽma naane i 
oéstewaama Chiquéü̃wa ixügüxü̃ rü 
nhu̱xmata léstewaama Sucóchiarü 
ngatexü̃wa nguxü̃ rü choxrü nixĩ. 7 Rü 
ngẽxgumarüxü̃ ta i Yiriáyiarü naane rü 
Manachéarü naane rü choxrü nixĩ. Rü 
ngẽma Efraĩ́arü naane i churaragü i 
poraxü̃ nawa ne ĩxü̃ rü choxrü nixĩ. Rü 
ngẽxgumarüxü̃ ta i ngẽma Yudáarü 
naane i Iraéutanüxü̃güarü ãẽ̱xgacügü 
nawa ne ĩxü̃ rü choxrü nixĩ. 8 Rü ngẽma 
Moábiane rü Edóü̃ane rü chautüü̃wa 
SALMOS 59 
,  
60 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
433 
nangexmagü. Rü ngẽma 
Firitéutanüxü̃gü rü chama rü tá nüxü̃ 
charüporamae”, nhanagürü ya Tupana. 
9-10 Pa Tupanax ¿Texé tá Edóü̃anewa 
choxü̃ taga? ¿Rü texé tá norü ĩane ya 
poranegu choxü̃ taxücuxẽxẽ i nhu̱xmax 
nax toxü̃ cuxoxü̃ rü marü tama torü 
churaragüxü̃ íquixümücüxü̃? 11 ¡Rü torü 
uanügücha̱xwa toxü̃ rüngü̃xẽxẽ nax 
nüxü̃ tarüporamaegüxü̃ca̱x! Erü 
taxuwama toxü̃́ name i toxrüxü̃ i 
duü̃xü̃güarü ngü̃xẽẽ. 12 Notürü curü 
ngü̃xẽẽmaxã, Pa Tupanax, rü tá nüxü̃ 
tarüporamae i ngẽma torü uanügü, erü 
cuma rü tá cuyayitanüxẽxẽ. 
 
Tupanagu tayaxõ erü 
 
nüma tüxü̃ ínapoxü̃ 
 
61
  
1 Pa Chorü Tupanax ¡rü choxü̃́ 
nüxü̃ naxĩnü i chorü yumüxẽ 
nax cuxna chaca̱xü̃ nhu̱xmax nax 
poraãcü ngúxü̃ chingexü̃! ¡Rü choxü̃ 
nangãxü̃! 2 Rü nhu̱xmax nax chorü 
naanena chayáxü̃guxü̃ rü cuxna chaca 
nax choxü̃ curüngü̃xẽẽxü̃ca̱x, erü 
guxchaxü̃ choxü̃́ nangexma. Rü 
ngẽmaca̱x chanaxwa̱xe i choxü̃ ícupoxü̃. 
¡Rü wüxi i nachica i ngextá taxucürüwa 
chorü uanügü nawa choxna nguxü̃gu 
choxü̃ namunagü! 3 Erü cuma nixĩ i 
chorü daruxü̃ quixĩxü̃. Rü cuma rü 
nhama wüxi i poxü̃chicaxü̃ i 
taxucürüwa ta̱xacürü uanü nawa 
ngugüxü̃rüxü̃ quixĩ. 4 Rü chanaxwa̱xe 
nax guxü̃gutáma cupatawa 
changexmaxü̃ nax ngẽ́ma 
cupe̱xátütüü̃gu chicúxü̃ca̱x. 5 Rü cumax, 
Pa Chorü Tupanax, rü marü nüxü̃ 
cuxĩnü i chorü unetagü i cumaxã nüxü̃ 
chixuxü̃. Rü cuma rü marü choxna 
cunaxã i ngẽma ãmare i ngẽma 
duü̃xü̃gü i cuxü̃ ngechaxü̃güxü̃ca̱x ixĩxü̃. 
6 Rü chama nax ãẽ̱xgacü chixĩxü̃ rü 
chanaxwa̱xe i cunama̱xẽxẽ i chorü maxü̃ 
nax ngẽmaãcü mucü ya taunecü 
chamaxü̃xü̃ca̱x. 7 Rü chanaxwa̱xe i mexü̃ 
chamaxã cuxuegu nax ngẽmaãcü 
meama chorü duü̃xü̃gümaxã 
ichacuáxü̃ca̱x. Rü cumax, Pa Tupanax, 
rü quixaixcuma rü choxü̃ cungechaü̃. Rü 
ngẽmaca̱x meama choxna cudau. 8 Rü 
ngẽmaca̱x guxü̃gutáma cuxü̃ 
chicua̱xüxü̃. Rü wüxichigü i ngunexü̃gu 
tá cupe̱xewa chayanguxẽxẽ i ngẽma 
unetagü i cumaxã nüxü̃ chixuxü̃. 
 
Tupanaxicatama nixĩ 
 
ya poxü̃ruxü̃ ixĩcü 
 
62
  
1 Rü Tupanaxicatama nixĩ ya 
aixcuma choxü̃ taãxẽxẽẽcü. Rü 
nüma nixĩ i choxna naxããxü̃ i maxü̃. 
2 Rü nüma nixĩ i chorü daruxü̃ i choxna 
nadauxü̃. Rü ngẽmaca̱x tagutáma 
ichayangu erü nüma nixĩ i chorü 
poxü̃ruxü̃ yixĩxü̃. 3 ¿Rü nhuxguxüratáta 
nüxü̃ perüchau nax cha̱u̱xca̱x 
ípeyaxüãchixü̃ nax ngẽmaãcü 
ichayanguxü̃ca̱x nhama wüxi ya ĩxtapü̱x 
iwa̱xgüxü̃rüxü̃ rüe̱xna nhama wüxi ya 
poxeguxü̃ iwáxü̃rüxü̃? 4 Rü ngẽma 
duü̃xü̃gü i chixexü̃ rü ngẽma nagu 
naxĩnüexü̃xicatama nixĩ nax choxü̃ 
ínata̱xüchigüxü̃. Rü ngẽma guxü̃arü 
yexera namaxã nataãxẽgüxü̃ nixĩ i norü 
dora. Rü naã̱xmaxã choxü̃ nicua̱xüxü̃gü, 
notürü norü ĩnüwa rü chamaxã 
naguxchigagü. 5 Rü Tupanaxicatama 
nixĩ ya aixcuma choxü̃ taãxẽxẽẽcü. Erü 
nüma tá nixĩ i choxü̃ nangü̃xẽẽxü̃. 6 Rü 
nüma nixĩ i chorü daruxü̃ i choxna 
SALMOS 60 
– 
62 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
434 
nadauxü̃. Rü ngẽmaca̱x tagutáma 
ichayangu, erü nüma nixĩ i chorü 
poxü̃ruxü̃ yixĩxü̃. 7 Rü naxme̱xwa 
nangexma i chorü maxü̃ rü guxü̃ma i 
chauchiga nax nhuxãcü chamaxü̃xü̃. Rü 
nüma nixĩ i chorü daruxü̃ rü chorü 
poxü̃ruxü̃. 8 Pa Chorü Duü̃xü̃güx ¡rü 
guxü̃guma nagu peyaxõgü! ¡Rü tauxü̃́ i 
nüxü̃ pemuü̃exü̃ nax perü yumüxẽwa 
namaxã nüxü̃ pexuxü̃ i perü 
guxchaxü̃gü! Erü nüma nixĩ i aixcuma 
tórü poxü̃ruxü̃ yixĩxü̃. 9 Rü 
Tupanape̱xewa rü ¿ta̱xacüwa name i 
ngẽma diẽruã̱xgüxü̃ rü ngẽma ngearü 
diẽruã̱xgüxü̃? Erü guxü̃ma rü nape̱xewa 
rü nawüxigumare. Rü nümagü rü 
ngẽxguma chi yaxü̃arü ngugüxü̃wa 
iyangugügu, rü taxuxü̃ma nügü 
narüyamaegü. 10 ¡Rü tauxü̃́ i máetagu 
rüe̱xna ngĩ̱xgu pegü pediẽruã̱xẽẽxü̃! Rü 
ngẽxguma pemuarü diẽruã̱xgu rü ¡tauxü̃́ 
i ngẽma perü diẽrugu peyaxõgüxü̃! 
11-12 Rü chama rü marü taxree̱xpü̱xcüna 
nüxü̃ chaxĩnü i Tupanaarü ore i nhaxü̃: 
“Rü ngẽma pora rü ngẽma ngechaxü̃ rü 
Tupanaarü nixĩ. Rü ngẽma nhuxãcü 
nüxü̃́ tapuracüxü̃rüxü̃ tátama tüxü̃́ 
nanaxütanü ya wüxíechigü”, nhaxü̃. 
 
Tupana rü duü̃xü̃güarü 
taãxẽxẽẽruxü̃ nixĩ 
 
63
  
1 Pa Chorü Tupanax, cuma nixĩ 
i aixcuma chorü Tupana 
quixĩxü̃. Rü guxü̃ma i chorü 
ngúchaü̃maxã cuxca̱x chadau erü 
poraãcüxüchi choxü̃́ cungúchaü̃. Rü 
chacuxwa̱xe erü nhaa chorü maxü̃ rü 
nhama wüxi i waixümü i paxü̃rüxü̃ nixĩ. 
2-3 Rü ngẽmaca̱x chanaxwa̱xe i cupatawa 
cha̱u̱xca̱x cungo̱x nax ngẽmaãcü nüxü̃ 
chadauxü̃ca̱x nax nhuxãcü cuporaxü̃ rü 
cuxüünexü̃. Erü ngẽma curü ngechaü̃ rü 
maxü̃arü yexera name. Rü chauã̱xmaxã 
tá cuxü̃ chicua̱xüxü̃. 4 Rü nhu̱xmax nax 
nhama i naanewa chamaxü̃xü̃gu rü tá 
cuxü̃ chixuchiga rü cuxca̱x 
chaxunagüme̱xẽãcüma tá chayumüxẽ. 
5 Rü ngẽxguma rü tá poraãcü 
chataãxẽxü̃chi nhama wüxi i duü̃xü̃ i 
õna i taxü̃wa chibüxü̃rüxü̃. Rü taãxẽãcü 
chauã̱xmaxã tá cuxü̃ chicua̱xüxü̃. 6 Rü 
ngẽxguma chütacü i marü ichaca̱xgu rü 
cuxna chacua̱xãchi rü cugu charüxĩnü. 
7 Erü cuma nixĩ i choxü̃ curüngü̃xẽẽxü̃. 
Rü chataãxẽ i cupe̱xátügütüü̃wa. 8 Rü 
nhaa chorü maxü̃ rü cuxna chanaxã. Rü 
yima curü tügüneme̱xẽ rü tama choxü̃ 
ninge̱x. 9-10 Rü ngẽma chorü uanügü i 
choxü̃ ima̱xgüchaü̃xü̃ rü nüxchama 
waixümügu nata̱xgü. Erü taramaxã tá 
nadai rü aigüwemüxü̃ tá nixĩgü. 
11 Notürü i chama nax ãe̱xgacü chixĩxü̃ 
rü tá Tupanamaxã chataãxẽ. Rü guxü̃ma 
i ngẽma nüxü̃́ yaxõgüxü̃ rü tá taãxẽãcü 
naxca̱x nawiyaegü rü nüxü̃ 
nicua̱xüxü̃gü. Notürü ngẽma 
idorata̱a̱xgüxü̃ rü Tupana rü tá 
inayanangea̱xẽẽgü. 
 
Yumüxẽ i nawa Tupanaarü 
ngü̃xẽẽca̱x íica̱xü̃ 
 
64
  
1 Pa Cori Pa Tupanax ¡choxü̃́ 
nüxü̃ naxĩnü nax cuxü̃tawa 
íchaxuaxü̃xü̃! ¡Rü choxna nadau 
naxcha̱xwa i ngẽma choxü̃ 
ima̱xgüchaxü̃xü̃! 2 ¡Rü naxcha̱xwa choxü̃ 
icu̱x i ngẽma máxwa̱xegüxü̃ i bexma 
nagu rüxĩnüexü̃ nax nhuxãcü choxü̃ 
yama̱xgüchaxü̃xü̃! ¡Rü nagu 
yanachixexẽxẽ i ngẽma nagu naxĩnüexü̃! 
SALMOS 62 
– 
64 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
435 
3 Erü norü conü rü nhama tararüxü̃ 
nate̱xechi nax doraxü̃ yaxuxü̃. Rü nhama 
naxnegürüxü̃ inananha i norü dexagü i 
poraãcü tüxü̃́ nangu̱xẽẽxü̃. 4 Rü ngẽma 
íyacu̱xgüxü̃wa rü ínanaxũxũxẽxẽ i 
chixexü̃ i ore tümaca̱x ya yíxema 
taxuxü̃ma guxchaxü̃ namaxã üxe. Rü 
tama namuü̃ãcüma ngürüãchi 
tümaechita ínanaxũxũxẽxẽ i ngẽma norü 
dexa i chixexü̃. 5 Rü nügüxü̃́ 
nanangúchaü̃xẽxẽ nax chixexü̃ naxügüxü̃. 
Rü nügümaxã nagu narüxĩnüe nax 
nhuxãcü bexma duü̃xü̃güxü̃ chixexü̃gu 
nayixẽẽchaü̃xü̃. Rü nüma nüxü̃ 
nacua̱xgügu rü taxúema nüxü̃ tadau. 6 Rü 
nagu narüxĩnüe nax taxúema bexma 
nangugügüxü̃ i ngẽma chixexü̃ i 
naxügüxü̃. Notürü yimá nüxü̃ cuácü i 
guxãarü ĩnü rü nüma tá nixĩ i bexma 
nangugüãxü̃. 7 Rü nüma rü ngürüãchi 
naxnemaxã tá nanapíexẽxẽ. 8 Rü 
ngẽmaãcü i ngẽma chixexü̃ i togüca̱x 
nagu naxĩnüexü̃ rü nümagütátama nagu 
nayi. Rü texé ya nüxü̃ daugüxe nax 
nümagütama nagu nayi̱xü̃, rü tá nüxü̃ 
tacugüe. 9 Rü ngẽxguma ngẽmaxü̃ 
nadaugügu i duü̃xü̃gü rü tá Tupanaxü̃ 
nicua̱xüxü̃gü. Rü ngẽma naxüxü̃chiga tá 
nixugügü rü tá nüxü̃ nicua̱xãchitanü nax 
ta̱xacüchiga yixĩxü̃. 10 Rü yimá yatü ya 
mea maxü̃cü rü Cori ya Tupanamaxã tá 
nataãxẽ rü tá naxca̱x nixũ nax 
ínapoxü̃ãxü̃ca̱x. Rü guxü̃ma i duü̃xü̃gü i 
mexü̃gu rüxĩnüexü̃ rü tá nataãxẽgü. 
 
Tupana nixĩ ya mecü nax nüxü̃ 
icua̱xüxü̃güxü̃ 
 
65
  
1 Rü cumax, Pa Tupanax i 
Chiã́ũgu Ãpataxex, rü name 
nixĩ i cuxü̃ ticua̱xüxü̃gü rü cupe̱xewa 
tayanguxẽxẽ i ngẽma unetagü i cumaxã 
nüxü̃ tixuxü̃. 2 Erü cuma rü nüxü̃ cuxĩnü 
i torü yumüxẽ. Rü guxü̃ma i duü̃xü̃gü rü 
cuxü̃tawa naxĩ nax curü ngü̃xẽẽca̱x 
íyacagüxü̃ca̱x. 3 Rü ngẽma torü 
chixexü̃güama tomaxã inacua̱x notürü 
cuma rü toxü̃́ nüxü̃ icuyarüngüma i 
ngẽma torü pecádugü. 4 Rü nataãxẽ i 
ngẽma duü̃xü̃ i cuma cuyaxuxü̃ nax 
yima cupata ya Chiã́ũwa ngexmanewa 
cumaxẽẽxü̃ca̱x. Rü wüxi i taãxẽ tá nixĩ 
nax natanüwa tangexmagüxü̃ i ngẽma 
mexü̃gü i cupata ya üünenewa 
ngẽxmagüxü̃. 5 Pa Tupana Pa Torü 
Maxẽxẽẽruxü̃x, cuma rü tomaxã 
quixaixcuma rü ngẽmaca̱x toxü̃ cungãxü̃ 
namaxã i ngẽma mexü̃gü i curü 
poramaxã cuxüxü̃. Rü guxü̃ma i 
duü̃xü̃gü rü woo ngẽma már-arü 
tocutüwa i yáxü̃wa ngẽxmagüxü̃ rü 
cugu nayaxõgü. 6 Rü cuma rü curü 
poramaxã mea nachicawa 
cunangexmagüxẽxẽ ya yima 
ma̱xpǘnegü. 7 Rü cuma rü 
cunachiãchixẽxẽ i ngẽma yuapegü i 
taxü̃gü, rü cuyanangeã̱xgüxẽxẽ i ngẽma 
duü̃xü̃gü i ípuraexü̃. 8 Rü woo ngẽma 
már-arü tocutüwa i yáxü̃wa 
ngẽxmagüxü̃ rü nüxü̃ namuü̃e i 
ngẽxguma nüxü̃ nadaugügu i ngẽma 
taxü̃ i mexü̃gü i curü poramaxã cuxüxü̃. 
Rü guxü̃wama i duü̃xü̃gü rü cugagu 
poraãcü nataãxẽgü. 9 Rü cuma nixĩ i 
nhama i naanena cudauxü̃ rü nagu 
cupuxẽẽxü̃ nax naxügüxü̃ca̱x i nanetügü. 
Rü cuma rü natüxacügümaxã 
cuyawaimüanexẽxẽ nax naxügüxü̃ca̱x i 
trígugü. Rü ngẽmaãcü nixĩ i 
cunangomüanexẽẽxü̃ i waixümü. 10 Rü 
cuma rü cuyamegütanü i ngẽma nanetü 
SALMOS 64 
,  
65 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
436 
i aimüanexü̃gu togüxü̃. Rü ngẽma 
ngüchitaerugüxü̃ rü 
cuyanawe̱xãchianexẽxẽ. Rü pucümaxã 
cunangomüanexẽxẽ rü ngẽmaãcü 
duü̃xü̃güaxü̃́ cunamuarü oxõxẽxẽ i 
nanetügü. 11 Rü wüxichigü ya taunecü 
rü mexü̃maxã ícunanguxẽxẽ. Rü ngẽma 
curü caixanexü̃gü rü poraãcü 
nanapuxẽxẽ. 12 Rü ngẽma 
carnéruchitaxü̃gü i paanexü̃wa 
ngẽxmagüxü̃ rü narüxügü rü 
naya̱u̱xétüane. Rü yima ma̱xpǘnegü rü 
maxẽmaxã nanga̱xãẽgü. 13 Rü ngẽma 
metachinüanegüxü̃ rü carnérugümaxã 
nayapagü. Rü ngẽma ngategü rü 
trígunecü i bacaxü̃ nixĩgü. Rü guxü̃ma i 
ngẽma rü taãxẽãcü nacuxcutanügü. 
 
Guxü̃ma i ngẽma 
 
Tupana üxü̃ rü namexechi 
 
66
  
1 Pa Duü̃xü̃gü i nhama i 
Naanewa Maxẽxü̃x ¡rü 
Tupanaca̱x taãxẽãcü pewiyaegü! 2 ¡Rü 
perü wiyaewa nüxü̃ pexu nax 
naxüünexü̃ i naéga! ¡Rü wiyaeãcüma 
nüxü̃ pecua̱xüxü̃gü! 3-4 ¡Rü Tupanamaxã 
nüxü̃ pexu rü nhapegügü: “Curü 
puracügü rü namexechi erü curü 
poramaxã cunaxü. Rü ngẽma cumaxã 
rüxuanügüxü̃ rü norü muü̃maxã 
cuxme̱xgu nügü nayixẽxẽ. Rü guxü̃ma i 
duü̃xü̃gü rü cuxü̃ nicua̱xüxü̃gü rü norü 
wiyaegümaxã cuxü̃ nataxẽẽgü”, 
nhapegügü! 5 ¡Rü nua pexĩ nax nüxü̃ 
pedaugüxü̃ca̱x i ngẽma taxü̃ i mexü̃gü i 
duü̃xü̃güca̱x naxüxü̃ ya Tupana! 6 Rü 
nüma rü nayapachitamaxẽxẽ ga yema 
már nax tümacutümaxã yéma 
tichoü̃xü̃ca̱x ga tórü o̱xigü. Rü yemaca̱x 
poraãcü nataãxẽgü ga duü̃xü̃gü. 7 Rü 
nüma ya Tupana rü guxü̃guma norü 
poramaxã nhama i naanemaxã inacua̱x. 
Rü nüma rü nüxna nadau i guxü̃ma i 
nachixü̃anegü nax tama namaxã 
nanuexü̃ca̱x i ngẽma tama naga ĩnüexü̃. 
8 Pa Guxü̃ma i Nachixü̃anecüã̱xgüx 
¡mexü̃ i nachigaxü̃ pexugü ya tórü 
Tupana! ¡Rü perü wiyaegümaxã nüxü̃ 
pecua̱xüxü̃gü! 9 Erü nüma rü tüxna 
nadau rü tüxna nanaxã i maxü̃ nax tama 
iyuexü̃ca̱x. 10 Pa Tupanax, cuma rü 
poraãcü toxü̃ cuxü. Rü ngẽmaãcü toxü̃ 
cumexẽxẽ nhama diẽrumü üxüwa 
imexẽẽxü̃rüxü̃. 11 Rü cuma rü torü 
uanügüaxü̃́ cunatauxchaxẽxẽ nax toxü̃ 
ínayauxü̃xü̃ca̱x nax ngẽmaãcü poraãcü 
toxü̃ napuracüexẽẽxü̃ca̱x. 12 Rü 
cunatauxchaxẽxẽ nax ngexü̃rüüxü̃mare 
ga duü̃xü̃gü togu idauxcüraxü̃güxü̃. Rü 
toma rü guxchaxü̃gü ga 
ãũcümaxü̃chixü̃wa tachopetü, notürü 
düxwa nhaa naane i mexü̃wa toxü̃ 
cugagü. 13-14 Rü ngẽmaca̱x i nhu̱xmax rü 
cupatawa tá chaxũ rü ngẽ́ma tá 
cupe̱xewa chayagu i ãmaregü. Rü 
ngẽmaãcü tá chayanguxẽxẽ i ngẽma 
cumaxã ichaxunetaxü̃ ga yexguma 
ãũcümaxü̃wa chayexmagu. 15 Rü ngẽma 
curü ãmarearü guchicaxü̃wa rü tá 
cuxca̱x chayagu i wocaxacügü i ngüexü̃, 
rü wocagü i yatüxü̃, rü bóyigü i yatüxü̃, 
rü carnérugü nax ngẽma naemamaxã 
cutaãxẽxü̃ca̱x. 16 Pa Duü̃xü̃gü i 
Tupanaga Ĩnüexü̃x ¡rü nua pexĩ rü 
iperüxĩnüe! Rü tá pemaxã nüxü̃ chixu i 
ngẽma mexü̃gü i Tupana cha̱u̱xca̱x üxü̃. 
17 Rü nhaa chauã̱xmaxã nüxna chaca rü 
daa chorü conümaxã nüxü̃ chicua̱xüxü̃. 
18 Rü ngẽxguma chi chixexü̃gu 
charüxĩnügu rü nüma ya Cori rü 
SALMOS 65 
,  
66 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
437 
taxũchima choxü̃ nangãxü̃. 19 Notürü i 
nümax rü choxü̃ naxĩnü rü nanangãxü̃ i 
chorü yumüxẽ. 20 Rü namexechi ya 
Tupana, erü tama choxü̃́ nüxü̃ naxo̱x i 
ngẽma naxca̱x íchaca̱xü̃. Rü tama nüxü̃ 
narüchau nax choxü̃ nangechaü̃xü̃. 
 
Name nixĩ i guxü̃ma i nachixü̃anegü 
rü Tupanaxü̃ nicua̱xüxü̃gü 
 
67
  
1-2 Pa Tupanax ¡cuxü̃́ 
tangechaxü̃tümüxü̃gü rü toxü̃ 
rüngü̃xẽxẽ, rü taãxẽãcü toxü̃ nadawenü 
nax ngẽmaãcü guxü̃ i nachixü̃anecüã̱xgü 
nüxü̃ cua̱xgüxü̃ca̱x nax curü ngúchaü̃ 
yixĩxü̃ nax cunamaxẽxẽẽxü̃ i duü̃xü̃gü! 
3 Pa Tupanax, rü name nixĩ nax guxü̃ma 
i duü̃xü̃gü i guxü̃ i nachixü̃anegüwa 
ngẽxmagüxü̃ cuxü̃ icua̱xüxü̃güxü̃. 4 Rü 
ngẽma nachixü̃anegü rü name nixĩ nax 
taãxẽãcü cuxü̃ yacua̱xüü̃güxü̃ erü norü 
ãẽ̱xgacü quixĩ rü mea namaxã icucua̱x. 
5 Pa Tupanax, rü name nixĩ nax guxü̃ma 
i duü̃xü̃gü i guxü̃ma i nachixü̃anecüã̱x 
cuxü̃ icua̱xüü̃güxü̃. 6 Erü poraãcü toxü̃ 
curüngü̃xẽẽ rü ngẽmaca̱x ngẽma 
waixümüwa mea nayae i tonetügü rü 
namu i norü o. 7 ¡Rü Tupana tüxü̃ 
rüngü̃xẽxẽ! Rü name nixĩ i guxü̃ma i 
duü̃xü̃gü nüxü̃ nicua̱xüxü̃gü. 
 
Tupana rü norü uanüxü̃ 
narüporamaegü 
 
68
  
1 Pa Tupanax ¡paxa nua naxũ rü 
ínawoxü̃ i ngẽma cumaxã 
rüxuanüã̱xgüxü̃! Rü ngẽmaãcü i ngẽma 
cuxchi aiexü̃ rü tá cuxcha̱xwa nibuxmü. 
2 Rü nümagü rü nhama caixanexü̃rüxü̃ 
tá ngẽxma narütauxe. Rü nhama wera 
idexexü̃rüxü̃ tá inarüxo. Rü cupe̱xewa 
rü taxuwama name i ngẽma chixexü̃ 
ügüxü̃. 3 Notürü ngẽma mexü̃ ügüxü̃ rü 
tá nataãxẽgü. Rü cupe̱xewa, Pa 
Tupanax, rü taãxẽãcü tá cuxü̃ 
nicua̱xüxü̃gü. 4 Pa Duü̃xü̃güx 
¡Tupanaca̱x pewiyaegü rü perü wiyaewa 
penataxẽxẽ! ¡Rü nüxü̃ pecua̱xüxü̃gü ya 
yimá caixanexü̃étügu ixũcü! ¡Rü 
namaxã petaãxẽgü ya yimá Cori rü 
nape̱xewa petaãxẽgü! 5 Rü yimá Tupana 
ya napata ya üünenewa ngẽxmacü rü 
ngẽma tacutagümaxã inacua̱x rü ngẽma 
yutegüxü̃arü poxü̃ruxü̃ nixĩ. 6 Rü ngẽma 
duü̃xü̃gü i nüxü̃́ nataxuxü̃ i natanüxü̃ rü 
nüma ya Tupana rü nüxü̃́ 
nanangexmaxẽxẽ ya nachiü̃. Rü nüma 
rü ínananguxü̃xẽxẽ i ngẽma poxcuexü̃ 
nax mexü̃wa nangexmagüxü̃ca̱x. Notürü 
ngẽma tama ixĩnüechaxü̃xü̃ rü naane i 
taxuxü̃ma nawa rüxüxü̃wa tá 
nanamaxẽxẽxẽ. 7 Pa Tupanax, rü 
yexguma Eyítuanewa ícunanguxü̃xẽẽgu 
ga curü duü̃xü̃gü rü chianexü̃gu 
cuyagagü. 8 Rü yexguma ga nhama ga 
naane rü naxĩã̱xãchi. Rü pucü narüxüe 
ga dauxü̃guxü̃ ga naanewa. Rü guma 
ma̱xpǘne ga Chinaí rü 
cunaxĩã̱xãchixẽxẽ, Pa Torü Tupanax. 
9 Rü cuma rü cunapuechaxẽxẽ nax 
yemaacü cuyawaimüanexẽẽxü̃ca̱x ga 
yema curü naane ga ipaxü̃ nax nawa 
naxügüxü̃ca̱x ga nanetügü. 10 Rü yema 
curü duü̃xü̃gü rü yexma naxãchiü̃gü. Rü 
cumax, Pa Tupanax, rü namaxã 
cumecüma, rü yemaca̱x nüxna cunaxã 
ga norü õna ga nüxü̃́ taxuxü̃. 11-13 Rü 
yexguma Tupana idexagu rü yema 
uanügü rü nibuxmü. Rü yema ngexü̃gü 
ga ĩpatawachigü yexmagüxü̃ rü tagaãcü 
nüxü̃ nixugügü nax yabuxmüxü̃ ga 
yema norü uanügü ga norü daiwa yéma 
SALMOS 66 
– 
68 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
438 
ĩxü̃. Rü nüma ga yema ngexü̃gü rü 
nanade ga yema norü uanügüarü 
yemaxü̃gü ga nüxna yéma yabuxmüxü̃ 
rü nügümaxã nayatoye. Rü norü 
uanügüarü nga̱xãẽruü̃gümaxã nügü 
ninga̱xãẽgü. Rü namaxã naxãxünegü rü 
nhama wüxi i muxtucu i 
naxpe̱xátümaxã tüxünexü̃rüxü̃ nixĩgü. 
14 Rü yexguma Tupana ya guxãétüwa 
ngẽxmacü yabuxmüxẽẽgu ga tórü 
uanügü rü guma ma̱xpǘne ya 
Charumúca̱x nibuxmü, notürü gáuxü̃ 
yexma nayi. 15 Rü namáxchanexüchi ya 
yima ma̱xpǘne ya Bacháü̃. Rü 
nataxpe̱xegü rü nadauxü̃guxüchi. 16 Rü 
pemax, Pa Ma̱xpǘnegü ya 
Máchanexü̃chigünex ¿rü tü̱xcüü̃ 
auxãchiãcü nüxü̃ perüdaunü ya yima 
ma̱xpǘne ya Chiã́ũ ya Tupana nagu 
ãchiü̃chaxü̃ne? Rü nüma ya Cori ya 
Tupana rü ngẽ́ma tá nangexmaecha. 
17 Rü nüma ya Tupana rü guxü̃nema ya 
nawexü̃maxã Chinaíarü ma̱xpǘnewa 
ínaxũxũ nax napata ya Chiã́ũwa 
ngexmanewa naxũxü̃ca̱x. 18 Pa Tupanax, 
rü ngẽxguma Chiã́ũ ya ma̱xpǘnegu 
cuxĩnagügu rü cugüwe cuyagagü i 
ngẽma ícuyauxü̃xü̃ i curü uanügü, rü 
natanüwa cunayaxu i diẽru. Rü woo i 
ngẽma tama cuga ĩnüechaxü̃xü̃ rü 
cuxme̱xwa nügü nangexmagüxẽxẽ. 
19 Cumexechi, Pa Cori Pa Torü Tupana i 
Torü Maxẽxẽẽruxü̃x. Rü wüxichigü i 
ngunexü̃gu rü toxü̃ curüngü̃xẽẽ. 20 Rü 
nüma ya tórü Tupana rü tüxü̃ 
maxẽxẽẽcü nixĩ. Rü nüxü̃́ natauxcha nax 
yuwa tüxü̃ ínanguxü̃xẽẽ̱xü̃. 21 Rü nüma 
ya Tupana rü tá nanamateeru i ngẽma 
norü uanügü i tama nüxü̃ rüxoechaxü̃xü̃ 
i norü chixexü̃gü. 22 Rü nüma ya Tupana 
rü nhanagürü: “Pa Iraéutanüxü̃x, rü 
chama rü tá pexü̃ chamupetütanüamaxü̃ 
i Bacháü̃anewa nax nawa pengugüxü̃ca̱x 
i perü naane i már i mátamaxü̃cutüwa 
ngẽxmaxü̃. 23 Rü ngẽ́ma rü tá pegü 
piwaiecutüxẽxẽ nagümaxã i perü 
uanügü. Rü perü airugü rü tá yimá 
nagüwa naxaxegü”, nhanagürü. 24 Pa 
Tupanax, Pa Chorü Tupanax, Pa Chorü 
Ãẽ̱xgacüx, rü cupataã̱xtüwa nüxü̃ tadau 
i ngẽma curü duü̃xü̃gü i ngẽ́ma 
chocuchimüxü̃ rü cuxü̃ nicua̱xüxü̃gü erü 
nanaxüchigagü nax curü uanügüxü̃ 
curüporamaexü̃. 25 Rü ngẽma wiyaegüxü̃ 
rü nape̱xegu naxãgü, rü ngẽma 
paxetagüxü̃ rü ngẽmaweama naxãgü, rü 
ngẽma paxü̃gü i pãdéru pagüxü̃ rü 
ngãxü̃tanügu naxãgü. 26 Rü guxãma i 
pema i ngẽxma chocuxe ¡rü nüxü̃ 
pecua̱xüxü̃ ya Cori ya Tupana! Rü 
guxãma i pema i Iraéutanüxü̃ ¡rü nüxü̃ 
pecua̱xüxü̃gü! 27 Rü Bẽyamíchimüxü̃ rü 
nape̱xewaama naxü, rü ngẽmaweama 
naxü i Yudáchimüxü̃ norü 
ãẽ̱xgacügümaxã. Rü ngẽmaweama 
naxügü i Yeburóũchimüxü̃ rü 
Nataríchimüxü̃. 28 Pa Chorü Tupanax 
¡inawe̱x i curü pora! ¡Rü wenaxarü 
toxca̱x naxü ga yema taxü̃ ga mexü̃gü 
ga nũxcüma curü poramaxã cuxüxü̃! 
29 Rü yima cupata ya ma̱xpǘnewa 
ngexmane i Yerucharéü̃wa rü togü i 
nachixü̃anegüarü ãẽ̱xgacügü cuxca̱x 
ngẽ́ma nananagü i ãmaregü. 30 ¡Rü yima 
cupatawa yangagü i ngẽma cumaxã 
rüxuanügüxü̃ i nhama dexnenecücüã̱x i 
wocagü i düraexüchixü̃rüxü̃ ixĩgüxü̃! Rü 
nümagü rü nhama tuirugü i 
düraexü̃rüxü̃ nachixecüma, rü nhama 
wocaxacügürüxü̃ nimu. ¡Rü 
SALMOS 68 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
439 
naxãneexẽxẽ i ngẽma duü̃xü̃gü i norü 
diẽruguama rüxĩnüexü̃! ¡Rü nawoone i 
ngẽma daigu rüxĩnüexü̃! 31 Rü ngẽma 
Eyítuanecüã̱xarü ãẽ̱xgacügü rü tá 
cupe̱xewa nangugü rü ngẽma 
Echiopíacüã̱xgü rü tá cuxü̃ nicua̱xüxü̃gü. 
32 Pa Nhama i Naanewa Ngẽxmagüxü̃ i 
Nachixü̃anegüarü Ãẽ̱xgacügüx ¡rü nüxü̃ 
pecua̱xüxü̃gü ya Tupana! ¡Rü naxca̱x 
pewiyaegü ya Cori! 33 Rü nüma rü 
caixanexü̃gu nixũ i dauxü̃guxü̃ i naane i 
nũxcüma üxü̃wa. Rü ngẽ́ma rü tagaãcü 
nidexa. 34 ¡Rü nagu perüxĩnüe nax 
nhuxãcü naporaxüchixü̃ ya Tupana! Rü 
nüma rü guxü̃ma i Iraéutanüxü̃maxã 
inacua̱x. Rü norü pora rü 
ya̱u̱xtüweanexü̃wa nangu. 35 Rü nüma 
ya Tupana ya napatawa ngẽxmacü rü 
naxüüne. Rü nüma ya Iraéuarü Tupana 
rü nanaporaexẽxẽ i norü duü̃xü̃gü rü 
nüxü̃́ nanatauxchaxẽxẽ nax norü 
uanügüxü̃ naporamaegüxü̃ca̱x. ¡Rü 
namexechi ya Tupana! 
 
Aita Tupanaca̱x naxü erü taxü̃ i 
guxchaxü̃wa nangexma 
 
69
  
1 ¡Choxü̃ namaxẽxẽ, Pa Chorü 
Tupanax! Erü ngẽmatama nagu 
changu i taxü̃ i guxchaxü̃. 2 Rü nhama 
wüxi i ngóxü̃charawa rü wáxü̃rüxü̃ 
chixĩ. Rü taxuguma chayachiãchiéga. 
Rü nhama mátamaxüchixü̃ i dexáwa 
ingaxgurüxü̃ chixĩ nax choxü̃ 
yachaxẽẽxü̃ i poraxü̃chixüxü̃. 3 Rü 
chama rü düxwa chipa nax curü 
ngü̃xẽẽca̱x íchaca̱xaxü̃. Rü marü düxwa 
changu̱xmanaxã. Rü düxwa chipaxetü 
nax cuxca̱x ichadawenüxü̃, Pa Chorü 
Tupanax. 4 Rü ngẽma natüxca̱xma 
chauxchi aiexü̃ rü chauyáexü̃ 
narümumae. Rü nimuetanü i ngẽma 
chamaxã rüxuanüã̱xgüxü̃. Rü nümagü 
rü naxca̱x nadaugü nax nhuxãcü choxü̃ 
yama̱xgüchaü̃xü̃. Rü choxü̃ 
nachixewegü nax chanatáeguxẽẽxü̃ca̱x i 
ngẽma tama naxca̱x changĩ̱xchiréxü̃. 5 Pa 
Chorü Tupanax, cuma nüxü̃ cucua̱x nax 
nhuxãcü tama chauãẽxü̃ chacuáxü̃. Rü 
ngẽmaca̱x taxucürüwama cupe̱xewa 
ichayacu̱xgü i chorü chixexü̃gü. 6 Pa 
Cori Pa Tupana ya Guxãétüwa 
Ngẽxmacüx, tama chanaxwa̱xe nax 
chaugagu ãne yangegüxü̃ i ngẽma 
chautanüxü̃ i cuxü̃́ yaxõgüxü̃. Pa Torü 
Tupanax, rü tama chanaxwa̱xe nax 
chaugagu cuxü̃ naxoexü̃ i chautanüxü̃gü 
i noxri norü ngúchaü̃maxã cuxca̱x 
daugüxü̃. 7 Rü cuxca̱x nixĩ ga yaxna 
namaxã chaxĩnüxü̃ rü ãne chingexü̃ ga 
yexguma cumaxã nachixegagügu i 
ngẽma cumaxã rüxuanüã̱xgüxü̃. 8 Rü 
chautanüxü̃güpe̱xewa rü nhama wüxi i 
to i nachixü̃anecüã̱xrüxü̃ chixĩ rü nhama 
tama choxü̃ nacua̱xgüxü̃rüü̃ãcü choxü̃ 
narüdaunü. 9 Rü chama rü ngúxü̃ chinge 
erü poraãcü chayanuxü̃ ya cupata nax 
taxúema chixexü̃ nawa üxü̃ca̱x. Rü 
chauxchaama chanangenagü i norü 
guxchigagü i ngẽma cumaxã 
rüxuanügüxü̃. 10 Rü ngẽxguma cuxca̱x 
chaxaxu̱xgu rü tama chachibüãcüma 
chayumüxẽgu rü nümagü rü choxü̃ 
nacugüe. 11 Rü ngẽxguma chorü 
ngechaxü̃chirugu chicu̱xgu rü guxü̃ma 
choxü̃ narücutanüxü̃. 12 Rü duü̃xü̃gü rü 
chauchiga nidexagü rü ngẽma ngãxẽxü̃ 
rü chagu nawiyaegü. 13 Notürü i 
chamax, Pa Corix, rü chorü yumüxẽwa 
rü cuxna chacaama. Rü ngẽmaca̱x, Pa 
Chorü Tupanax ¡choxü̃ rüngü̃xẽxẽ i 
SALMOS 68 
,  
69 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
440 
nhu̱xmax! Rü ngẽma choxü̃ nax 
cungechaü̃xü̃gagu ¡rü choxü̃ nangãxü̃! 
Rü cuma nax guxü̃guma choxü̃ 
curüngü̃xẽẽxü̃, rü chanaxwa̱xe i 
chauétüwa cuchogü. 14 ¡Rü choxü̃ 
rüngü̃xẽxẽ nax tama nagu changuxü̃ca̱x 
i ngẽma chixexü̃gü, nhama wüxi i 
ãchixü̃anexü̃gu inguxgurüxü̃! ¡Rü 
naxme̱xwa choxü̃ ínanguxuchixẽxẽ i 
ngẽma chauxchi aiexü̃! ¡Rü nüxna 
choxü̃ ixũgachixẽxẽ i ngẽma chorü 
guxchaxü̃gü i nhama dexá i 
mátamaxü̃rüxü̃ ixĩxü̃! 15 Rü tama 
chanaxwa̱xe i ngẽma guxchaxü̃gü choxü̃ 
narüyexera nhama poraxü̃chiüxü̃ choxü̃ 
ichaxẽẽxü̃rüxü̃. Rü tama chanaxwa̱xe i 
nagu changu i ngẽma guxchaxü̃ i 
taxüchixü̃ nhama wüxi ya tupuyuca 
choxü̃ itúcuchigurüxü̃. 16 Pa Corix 
¡choxü̃ nangãxü̃! Erü cuma rü chamaxã 
cumecüma rü poraãcü choxü̃ 
cungechaü̃. Rü ngẽma nax choxü̃ 
cungechaxü̃xü̃gagu ¡rü chagu rüxĩnü! 
17 Rü chama nax curü duü̃xü̃ chixĩxü̃ ¡rü 
tauxü̃́ i choxü̃ cuxoxü̃! ¡Rü paxa choxü̃ 
nangãxü̃! Erü ãũcümaxü̃wa changexma. 
18 ¡Rü nua naxũ rü choxü̃ rüngü̃xẽxẽ! 
¡Rü naxme̱xwa choxü̃ ínanguxuchixẽxẽ i 
ngẽma chamaxã rüxuanügüxü̃! 19 Cuma 
rü nüxü̃ cucua̱x nax nhuxãcü chamaxã 
nachixegagüxü̃ rü chamaxã 
naguxchigagüxü̃ rü ãne choxü̃ 
yangexẽẽgüxü̃. Rü cuma nüxü̃ cucua̱x 
nax ta̱xacügü yixĩxü̃ i ngẽma chamaxã 
rüxuanügüxü̃. 20 Rü ngẽma chamaxã nax 
nachixegagüxü̃ rü poraãcü choxü̃́ 
nangu̱x. Rü ngẽmaca̱x charümaãchi rü 
changearü poraã̱x. Rü notüca̱xma 
naxca̱x chadau nax texéaxü̃́ 
changechaü̃tümüxü̃xü̃ rü texé choxü̃ 
taãxẽxẽẽxü̃. 21 Rü ngẽma chauxchi aiexü̃ 
rü chawemügu nanaxǘgü i chãxü̃ruxü̃. 
Rü yexguma chita̱xawagu rü wíũ ya 
ngúchia̱xüchicü choxna naxãgü. 
22 Notürü ngẽma norü õna i taxü̃gü i 
nügümaxã nangõ̱xgüxü̃ rü namaxã 
ínataãxẽgüxü̃ rü nhu̱xmax rü 
chanaxwa̱xe nax noxrütama 
chixexẽẽruxü̃ yanguxuchixü̃. 23 ¡Rü ẽcü 
yangexetüxẽxẽ rü guxü̃guma 
yadu̱xrueparagü! 24 ¡Rü ẽcü curü 
numaxã napoxcue nax ngẽmaarü 
poramaxã nayuexü̃ca̱x! 25 Rü 
chanaxwa̱xe i ngẽma ínaxãchiü̃güxü̃wa 
rü wüxi i nachica i chianexü̃xü̃ 
cunanguxuchixẽxẽ nax taxúema 
napatagüwa ngẽxmagüxü̃ca̱x. 26 Erü 
nümagü rü tümawe ningẽxü̃tanü ya 
yíxema cuma tüxü̃ cunaxi̱xãchiãẽxẽxẽ. 
Rü tüxü̃ nacugüe ya yíxema tüxü̃́ 
nangúe nagagu nax tüxü̃ cunapi̱xẽẽxü̃. 
27 ¡Ẽcü poxcumaxã nüxü̃́ naxütanü 
naxca̱x i ngẽma chixexü̃ i naxügüxü̃! 
¡Rü tauxü̃́ i nüxü̃́ nüxü̃ curüngümaxü̃ i 
ngẽma norü chixexü̃! 28 ¡Rü ínapiéga 
nawa i ngẽma curü popera i curü 
duü̃xü̃güéga nagu ümatüxü̃! Rü tama 
chanaxwa̱xe i ngẽma cuga 
ĩnüexü̃tanüwa cunango̱xégagüxẽxẽ. 
29 Notürü i chama nax chida̱xawexü̃ rü 
chanaxi̱xãchiãẽxü̃ ¡rü choxü̃ írüdaxẽxẽ 
rü choxü̃ ínapoxü̃, Pa Chorü Tupanax! 
30 Rü chama rü wiyaemaxã tá cuxü̃ 
chicua̱xüxü̃ rü moxẽ tá cuxna chaxã, Pa 
Tupanax. 31 Rü ngẽxguma wüxi i tuiru 
rüe̱xna wocaxacü cuxca̱x chiguxguarü 
yexera tá namaxã cutaãxẽ i ngẽxguma 
cuxü̃ chicua̱xüxü̃gu rü moxẽ cuxna 
chaxãxgu, Pa Corix. 32 Rü yíxema 
naxi̱xãchiãxẽgüxe rü tá tataãxẽgü i 
SALMOS 69 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
441 
ngẽxguma nüxü̃ tadaugügu nax nhuxãcü 
Tupana chamaxã taãxẽxü̃. Rü yíxema 
Tupanaca̱x daugüxe rü tá yexera tüxü̃́ 
nangúchaü̃ nax nawe tarüxĩxü̃. 33 Erü 
nüma ya Cori ya Tupana rü tüxü̃ naxĩnü 
ya yíxema tüxü̃́ nataxúxe i tümaarü 
ngẽmaxü̃gü. Rü tama tüxü̃ naxo ya 
yíxema norü duẽxẽgü ya poxcuexe. 34 Pa 
Dauxü̃guxü̃ i Naane, rü Pa Nhama i 
Naane rü Pa Már, rü name nixĩ i 
Tupanaxü̃ pecua̱xüxü̃gü i pemax rü 
guxü̃ma i pewa maxẽxü̃. 35-36 Erü nüma 
rü tá naétüwa nachogü ya Chiã́ũ. Rü tá 
nüxü̃ narüngü̃xẽẽ i norü duü̃xü̃gü nax 
wena táxarü namexẽẽgüaxü̃ca̱x ya 
Yudátanüxü̃arü ĩanegü. Rü yima ĩane ya 
Yerucharéü̃ rü Tupanaarü 
duü̃xü̃güxacügüarü tá nixĩ. Rü ngẽ́ma tá 
namaxẽ rü tá namaxã inacua̱xgü. Rü 
guxü̃ma i ngẽma Tupanaga ĩnüexü̃ rü 
ngẽxma tá naxãchiü̃gü. 
 
Yumüxẽ i nawa Tupanaarü 
ngü̃xẽẽca̱x íica̱xü̃ 
 
70
  
1 Pa Chorü Tupanax ¡nua naxũ 
rü choxü̃ íyanguxuchixẽxẽ! Pa 
Corix ¡paxa nua naxũ nax choxü̃ 
curüngü̃xẽẽxü̃ca̱x! 2 ¡Rü naxãneexẽxẽ i 
ngẽma choxü̃ ima̱xgüchaü̃xü̃ nax 
ngẽmaãcü norü ãneemaxã 
yabuxmüxü̃ca̱x i ngẽma chixexü̃ 
chamaxã ügüchaü̃xü̃! 3 Rü ngẽma choxü̃ 
cugüexü̃, rü chanaxwa̱xe i 
cunaxãneexẽxẽ. 4 Notürü guxãma ya 
texé ya cuxca̱x daugüxe rü name nixĩ 
nax poraãcü tataãxẽgüxü̃. Rü yíxema 
naxwa̱xegüxe nax tümaétüwa 
cuchogüxü̃ rü name nixĩ i guxü̃guma 
nhatagürügü: “Namexechi ya Tupana”, 
nhatagürügü. 5 Notürü i chama nax 
changearü ngẽmaxü̃ã́xü̃ rü 
chanaxi̱xãchiãẽxü̃, rü chanaxwa̱xe i 
paxa nua cuxũ rü choxü̃ curüngü̃xẽẽ, Pa 
Tupanax. Erü cuma nixĩ i choxü̃ 
curüngü̃xẽẽxü̃ rü choxü̃ 
ícunguxuchixẽẽxü̃ nawa i guxchaxü̃gü. 
¡Rü paxa choxü̃ rüngü̃xẽxẽ, Pa Corix! 
 
Wüxi i yaxguã̱xarü yumüxẽ 
 
71
  
1 Pa Cori Pa Tupanax, cuma 
nixĩ i chorü poxü̃ruxü̃ quixĩxü̃. 
¡Rü tauxü̃́ i ãne choxna cuxãxü̃! 2 ¡Rü 
ẽcü chorü uanügüna choxü̃ ínapoxü̃! 
Erü cuma rü quixaixcuma. ¡Rü choxü̃́ 
nüxü̃ naxĩnü i chorü yumüxẽ rü choxü̃ 
ínanguxuchixẽxẽ! 3 Rü chanaxwa̱xe nax 
chorü tü̱xchipetaruxü̃ rü chorü 
cu̱xchicaxü̃ rü chorü poxü̃ruxü̃ quixĩxü̃. 
Rü ngẽmaãcü taxucürüwa choxü̃ 
nima̱xgü. Erü cuma nixĩ i chorü 
tü̱xchipetaruxü̃ rü chorü cu̱xchicaxü̃ 
quixĩxü̃. 4 Pa Chorü Tupanax ¡choxü̃ 
ínanguxuchixẽxẽ naxme̱xwa i ngẽma 
duü̃xü̃gü i chixexü̃gü i máetagüxü̃ rü 
nuxwa̱xegüxü̃! 5 Yerü yexguma 
changextü̱xügutama cuxü̃́ chayaxõ yerü 
cuma nixĩ ga aixcuma choxü̃ 
curüngü̃xẽẽxü̃ rü choxna cudauxü̃. 6 Rü 
yexguma chauéanüwa chayexmagu, rü 
cuma rü woetama marü choxü̃ 
curüngü̃xẽẽ rü choxü̃ cubuxẽxẽ. Rü 
ngẽmaca̱x i nhu̱xmax rü guxü̃gutáma 
cuxü̃ chicua̱xüxü̃. 7 Rü muxü̃ma i 
duü̃xü̃gü rü chamaxã naba̱i̱xãchiãxẽgü 
erü marü chaya. Notürü cuma nixĩ i 
chorü poxü̃ruxü̃ quixĩxü̃. 8 Rü guxü̃ma i 
ngunexü̃gügu rü cuxü̃ chicua̱xüxü̃echa, 
Pa Tupanax, naxca̱x i ngẽma mexü̃ i 
cha̱u̱xca̱x cuxüxü̃. 9 Notürü nhu̱xmax 
nax yaxguã̱x chixĩxü̃ rü changearü 
SALMOS 69 
– 
71 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
442 
poraã́xü̃ ¡rü tauxü̃́ i choxü̃ cuxoxü̃, rü 
tauxü̃́ i choxü̃ ícutáxü̃! 10 Rü ngẽma 
chorü uanügü i choxü̃ ima̱xgüchaü̃xü̃ rü 
nügü narüngü̃xẽẽgü rü wüxigu 
nügümaxã nagu narüxĩnüe nax nhuxãcü 
choxü̃ yama̱xgüxü̃. 11 Rü nhanagürügü: 
“¡Nawe pengẽxü̃tanü rü peyayauxgü, 
erü ya Tupana rü marü nüxna nixũgachi 
rü taxúetáma ítanapoxü̃!” nhanagürügü. 
12 Pa Tupanax ¡tauxü̃́ i choxna 
quixũgachixü̃! ¡Rü paxa nua naxũ rü 
choxü̃ yarüngü̃xẽxẽ! 13 ¡Rü naxãneexẽxẽ 
rü nadai i ngẽma chorü uanügü i choxü̃ 
ima̱xgüchaxü̃xü̃! ¡Rü duü̃xü̃güarü 
cugüruxü̃ yaxĩgüxẽxẽ i ngẽma 
nanaxwa̱xegüxü̃ nax chixexü̃gu 
changuxü̃! 14 Notürü i chama rü 
guxü̃guma íchanangu̱xẽxẽ nax choxü̃ 
curüngü̃xẽẽxü̃. Rü ngẽmaca̱x yexeraãcü 
tá cuxü̃ chicua̱xüxü̃. 15 Rü wüxichigü i 
ngunexü̃gu rü tá nüxü̃ chixu nax cuma 
quixĩxü̃ nax toxü̃ cumaxẽxẽẽxü̃ rü 
aixcuma toxü̃ curüngü̃xẽẽxü̃. Rü ngẽma 
nax namuxũchixü̃ i ngẽma mexü̃gü i 
cha̱u̱xca̱x cuxüxü̃, rü taxucürüwama 
guxü̃xü̃ chixu. 16 Pa Corix, guxü̃ma i 
duü̃xü̃gümaxã tá nüxü̃ chixu i ngẽma 
taxü̃gü i mexü̃gü i cuxüxü̃. Rü tá 
chanaxunagü nax cuxicatama yixĩxü̃ nax 
quixaixcumaxü̃. 17 Pa Chorü Tupanax, 
yexguma changextü̱xügutama choxü̃ 
cungu̱xẽxẽ i curü ore, rü nhu̱xmax rü ta 
nüxü̃ chixuchigüama ga yema mexü̃ ga 
taxü̃ ga cuxüxü̃. 18 Pa Chorü Tupanax 
¡tauxü̃́ i choxna quixũgachixü̃ i 
nhu̱xmax nax marü chayaxü̃ rü 
chapuxeruxü̃! Rü nhu̱xmax rü ta curü 
porachigaxü̃ chixu namaxã i ngẽma 
nhu̱xmax maxẽxü̃ i duü̃xü̃gü nax 
nümagü rü ta ngẽma duü̃xü̃gü i tá 
ingóetanüxü̃maxã nüxü̃ yaxugüxü̃ca̱x. 
19 Pa Tupanax, ngẽma curü porachiga rü 
curü mecümachiga rü guxü̃wama nangu 
nhu̱xmata dauxü̃guxü̃ i naanewa. Rü 
cuma rü cunaxü i taxü̃gü i mexü̃gü. Rü 
tataxuma ya texé ya cumaxã wüxiguxe. 
20 Rü woo muxü̃ma ga guxchaxü̃gü rü 
i̱xãchiãẽgüwa choxü̃ cuxüpetüxẽxẽ, 
notürü wenatáxarü choxü̃ cutaãxẽxẽxẽ. 
Rü tá choxü̃ ícurüdaxẽxẽ nawa i chorü 
guxchaxü̃gü, nhama waixümütüü̃wa 
írüdaxgurüxü̃. 21 Rü noxriarü yexera tá 
chamaxã cutaãxẽ rü wena táxarü choxü̃ 
cuporaxẽxẽ. 22 Pa Chorü Tupana ya 
Guxü̃ma i Iraéuanecüã̱xgüarü Tupana 
ya Üünecüx, rü cuxca̱x tá chawiyae rü 
chorü árpamaxã rü chorü árpaxacümaxã 
tá cuxü̃ chicua̱xüxü̃. Erü aixcuma 
cuyanguxẽxẽ i guxü̃ma i ngẽma nüxü̃ 
quixuxü̃. 23 Rü ngẽmaãcü taãxẽãcüma 
chaua̱xmaxã tá cuxca̱x chawiyae, rü 
chauãxẽ i wena ícurüdaxẽẽxü̃maxã tá 
cuxü̃ chicua̱xüxü̃. 24 Rü chorü conü rü 
guxü̃ma i oragu tá nüxü̃ nixu nax cuma 
rü ixaixcumacü quixĩxü̃. Erü ngẽma 
duü̃xü̃gü i naxwa̱xegüxü̃ nax chixexü̃gu 
changuxü̃ rü nhu̱xmax rü ãne ningegü. 
 
Yumüxẽ i ãẽ̱xgacüca̱x ixĩxü̃ 
 
72
  
1-2 Pa Tupanax ¡nüxna naxã ya 
ãẽ̱xgacü i cua̱x nax cuxrüxü̃ 
mexü̃gu naxĩnüxü̃ca̱x rü aixcumacü nax 
yixĩxü̃ca̱x, nax ngẽmaãcü mea namaxã 
inacuáxü̃ca̱x i curü duü̃xü̃gü rü tüxü̃ 
nangü̃xẽẽxü̃ca̱x ya yíxema guxchaxü̃wa 
ngẽxmagüxe! 3 Rü chanaxwa̱xe i 
cunabacaxẽxẽ i ngẽma nanetügü i 
ma̱xpǘneanewa ngẽxmagüxü̃ nax 
ngẽmaãcü nataãxẽgüxü̃ca̱x i duü̃xü̃gü rü 
mea namaxẽxü̃ca̱x. 4 Rü chanaxwa̱xe i 
SALMOS 71 
,  
72 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
443 
nüma ya ãẽ̱xgacü rü mea tümamaxã 
inacua̱x ya yíxema ingearü 
ngẽmaxü̃ã̱xgüxe, rü tüxü̃ narüngü̃xẽẽ ya 
tümaxacügü ya yíxema tüxü̃́ nataxúxe, 
rü napoxcueã i ngẽma chixri norü 
puracütanüxü̃maxã icua̱xgüxü̃. 5 Rü 
ngẽmaãcü ya yimá ãẽ̱xgacü rü 
guxü̃gutáma cuxü̃ namuü̃ rü cuga 
naxĩnü ngẽxgumarüxü̃ ya üa̱xcü rü 
tauemacü rü guxü̃guma 
nangexmagüechaxü̃rüxü̃. 6 Rü 
chanaxwa̱xe nax yimá ãẽ̱xgacü rü 
meama guxü̃ma i norü duü̃xü̃güxü̃ 
nangü̃xẽẽxü̃ nhama pucü i guxü̃ma i 
nanetügü meama iwainecüxẽẽcürüxü̃. 
7 Rü nüma ãẽ̱xgacü yixĩxü̃yane rü 
chanaxwa̱xe nax guxü̃ma mea ixũxü̃ rü 
guxü̃ i ngunexü̃gu nax nataxuxü̃ma i 
chixexü̃ rü nu. 8 Rü nüma rü name nixĩ i 
namaxã inacuáxü̃ i guxü̃ma i naane i 
léstearü taxtüwa inaxügü rü nhu̱xmata 
oéstearü márwa nangu. Rü ngẽmaãcü i 
norü naane rü taxtü ya Eufrátewa tá 
inaxügü rü naane íyacuáxü̃wa tá nangu. 
9 Rü ngẽma ãẽ̱xgacüarü uanügü i 
chianexü̃gu ãchiü̃güxü̃ rü name nixĩ i 
yimá ãẽ̱xgacüpe̱xewa nügü 
nangexmagüxẽxẽ rü naga naxĩnüe. 10 Rü 
ngẽma Tárchiaanearü ãẽ̱xgacü, rü 
Capaxũgüarü ãẽ̱xgacü, rü Chabáanearü 
ãẽ̱xgacü, rü Chébaanearü ãẽ̱xgacü, rü 
name nixĩ i guxü̃ma i ngẽma ãẽ̱xgacügü 
rü torü ãẽ̱xgacüxü̃tawa nanana i norü 
ãmaregü rü diẽrugü. 11 Rü guxü̃ma i 
nachixü̃anegüarü ãẽ̱xgacügü, rü name 
nixĩ i torü ãẽ̱xgacüpe̱xegu 
nacaxã́pü̱xügü. Rü guxü̃ma i ngẽma 
nachixü̃anegüarü duü̃xü̃gü, rü name 
nixĩ i torü ãẽ̱xgacüme̱xẽwa 
nangexmagü. 12 Erü nüma ya yimá 
ãẽ̱xgacü rü tá tüxü̃ ínapoxü̃ ya yíxema 
ngearü ngẽmaxü̃ã́xe ya nüxna caxe. Rü 
yíxema taxúema tüxü̃ rüngü̃xẽxẽ́xe rü 
nüma tá tüxü̃ narüngü̃xẽẽ. 13 Rü yíxema 
tama tügü icua̱xüxü̃güxe, rü tá nüxü̃́ 
tangechaü̃tümüxü̃gü. Rü yíxema ngearü 
diẽruã̱xgüxe rü tá tüxü̃ ínapoxü̃. 14 Rü tá 
tüxü̃ ínanguxü̃xẽxẽ naxme̱xwa i ngẽma 
chixri tümamaxã icuáxü̃ rü tüxü̃ daixü̃. 
Erü ngẽma tümaarü maxü̃ rü naxca̱x rü 
namexechi. 15 ¡Namaxü̃ ya yimá 
ãẽ̱xgacü! ¡Rü nüxna penaxã i ngẽma 
Chabáanearü úiru! ¡Rü guxü̃guma 
Tupanape̱xewa naxca̱x peyumüxẽgü! 
¡Rü name nixĩ i guxü̃guma mexü̃ nüxü̃ 
naxüpetü! 16 ¡Rü toxü̃ rüngü̃xẽxẽ, Pa 
Tupanax, nax toxü̃́ yaxoxochixü̃ca̱x i 
torü trígugü rü toxü̃́ nabacaxü̃ca̱x i torü 
trígunecügü i ma̱xpǘneanewa 
ngẽxmagüxü̃! ¡Rü namuxẽxẽ i norü o 
ngẽma Líbanuanewa ngẽxmagüxü̃ i 
nanetügürüxü̃! ¡Rü nhama maxẽ i 
naanegüwa rüxügüxü̃rüxü̃ yamuxẽxẽ i 
duü̃xü̃gü i torü ĩanegüwa! 17 Rü 
chanaxwa̱xe nax guxü̃guma mea yimá 
ãẽ̱xgacüchiga yadexagüxü̃ i duü̃xü̃gü. 
Rü name nixĩ i guxü̃guma duü̃xü̃gü 
nüxü̃ nacuáchiga nhama üa̱xcü 
guxü̃guma ibáxixü̃rüxü̃. Rü chanaxwa̱xe 
nax guxü̃ma i nachixü̃anecüã̱xgü i 
duü̃xü̃gü nayauxgüxü̃ i norü ngü̃xẽẽ rü 
ngẽmaãcü guxü̃ma i ngẽma 
nachixü̃anecüã̱xgü nüxü̃ icua̱xüxü̃güxü̃. 
18 Namexechi ya Cori ya Tupana ya tórü 
Tupana ixĩcü. Rü nüxicatama nixĩ i 
naxüãxü̃ i ngẽma mexü̃gü i taxü̃gü i 
norü poramaxã naxüxü̃. 19 Rü name nixĩ 
i guxü̃guma nüxü̃ ticua̱xüxü̃gü erü 
namexechi. Rü tanaxwa̱xe nax guxü̃ma i 
nhaa naane rü namaxã napaxü̃ i norü 
SALMOS 72 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
444 
üüne. Rü ngẽmaãcü yixĩ. 20 Rü nuxã nixĩ 
i yagúxü̃ i norü yumüxẽgü ya Dawí ya 
Yeché nane. 
 
Tupanaarü mecümachiga 
 
73
  
1 Rü Tupana rü namaxã 
namecüma i ngẽma 
Iraéutanüxü̃ i mexü̃gu rüxĩnüexü̃. 2 Rü 
chama rü chiwĩxĩchi rü wixgutaa̱x nagu 
changu ga yema chixexü̃. 3 Yerü 
chixauxãchi naxca̱x nax nhuxãcü 
namuarü ngẽmaxü̃ã̱xgüxü̃ i ngẽma 
duü̃xü̃gü i nügü icua̱xüxü̃güxü̃ rü 
chixexü̃ ügüxü̃. 4 Rü ngẽma duü̃xü̃gü rü 
tama nagu narüxĩnüe tá nax nayuexü̃ 
erü naporae rü taxuxü̃ma nüxü̃ 
naxüpetü. 5 Rü taguma ngúxü̃ ningegü 
rü taguma to̱xguã̱xgürüxü̃ nangearü 
diẽruã̱xgü. 6 Rü ngẽma nax nügü 
yacua̱xüü̃güxü̃ rü norü nga̱xãẽxü̃ruxü̃ 
nayaxĩxẽẽgü. Rü ngẽma dai nixĩ i 
guxü̃guma naãxẽwa ngẽxmaechaxü̃. 7 Rü 
norü ngümaxã naxetügü rü nanayigü, rü 
ngẽma norü chixexü̃ i nagu naxĩnüexü̃ 
rü nangupetüxüchiama. 8 Rü Tupanaxü̃ 
nacugüeãcüma chixexü̃ namaxã 
nixugüe. Rü chixexü̃maxã rü ma̱xmaxã 
duü̃xü̃güxü̃ naxãxũnegü. Rü nügü 
yacua̱xüü̃güãcüma nidexagü. 9 Rü chixri 
dauxü̃guxü̃ i naanechiga nidexagü rü 
ngextá ínaxĩxü̃wa rü norü 
ngẽmaxü̃gümaxã nügü nicua̱xüxü̃gü. 
10 Rü ngẽmaca̱x i nümaxü̃ i Tupanaarü 
duü̃xü̃gü rü düxwa nawe narüxĩ rü naga 
naxĩnüe rü nanayauxgü i norü ore i 
nüxü̃ yaxugüexü̃. 11 Rü ngẽma duü̃xü̃gü i 
chixexü̃ rü nügümaxã nhanagürügü: 
“Nüma ya Tupana rü taxũtáma nüxü̃ 
nacua̱x i ngẽma ixügüxü̃. Rü yimá 
guxãétüwa ngẽxmacü rü taxũtáma nüxü̃ 
nacua̱xama”, nhanagürügü. 12 ¡Rü dücax 
i ngẽma duü̃xü̃gü i chixri maxẽxü̃ nax 
nhuxãcü taãxẽãcüma yamuxẽẽãxü̃ i 
norü ngẽmaxü̃gü! 13 Rü ngẽmaca̱x i 
chamax rü düxwa nagu charüxĩnü rü 
notüca̱xmamare nixĩ nax mea 
chamaxü̃xü̃ rü chaugüna chadauxü̃ nax 
tama chixexü̃ chaxüxü̃ca̱x. 14 Erü 
nhu̱xmax nax Tupanawe charüxũxü̃ rü 
taxuwama choxü̃́ name. Erü guxü̃ i 
ngunexü̃gu rü ngúxü̃ chinge rü 
guxchaxü̃gü choxü̃ nangupetü. 
15 Notürü, Pa Tupanax, rü ngẽxguma chi 
ngẽma nüma nagu naxĩnüexü̃gu 
charüxĩnügu rü chama rü chi naechita 
chixri chamaxü̃ i curü duü̃xü̃gü. 16 Rü 
yexguma ga chama rü pora chaxü nax 
nüxü̃ chacuáxü̃ca̱x nax tü̱xcüü̃ i ngẽma 
chixri maxẽxü̃ rü poraãcü namuarü 
ngẽmaxü̃ã̱xgüxü̃ notürü ngẽma 
yaxõgüxü̃ rü ngúxü̃ yangegüxü̃. Notürü 
choxü̃́ naguxcha nax nüxü̃ chacúaxü̃. 
17 Notürü yexguma cupatagu 
chaxücu̱xgu, Pa Tupanax, rü yexguma 
nixĩ ga nüxü̃ chicua̱xãchixü̃ nax ngextá 
tá naxĩxü̃ i ngẽma chixexü̃ ügüxü̃. 18 Rü 
cuma rü marü nüxü̃ quinge̱x nax 
ngẽmaãcü norü chixexü̃gu nayi̱xü̃ca̱x rü 
ngẽxma yanaxoxü̃ca̱x i norü guxü̃ma. 
19-20 Rü ngürüãchimare tá narüxo. Rü 
norü muü̃maxã tá nayue. Rü ngẽxguma 
cumax, Pa Corix, ícurüdaxgu nhama 
wüxíe pewa írüdaxü̃rüxü̃, rü cuma rü tá 
nüxü̃ cuxo erü tama aixcuma mea 
cupe̱xewa namaxẽ. 21 Rü noxri ga chama 
rü chixãũxãchi naxca̱x nax nhuxãcü 
namuarü ngẽmaxü̃ã̱xgüxü̃ i ngẽma 
chixexü̃ ügüxü̃, rü poraãcü chauãẽwa 
nangu̱x. 22 Yerü wüxi ga ngẽãẽmarexü̃ 
chixĩ ga yexguma rü tama chauãẽxü̃ 
SALMOS 72 
,  
73 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
445 
chacua̱x. Rü cupe̱xewa, Pa Tupanax, rü 
nhama wüxi ga naeü̃rüü̃mare chixĩ. 
23 Notürü i chama rü guxü̃guma cugu 
charüxĩnü. Rü chorü tügüneme̱xẽgu 
cuyayauxãchi. 24 Rü ngẽma curü 
ucu̱xẽmaxã choxü̃ icuyarüwe̱xãchixẽxẽ. 
Rü wüxi i ngunexü̃ rü taãxẽãcüma tá 
choxü̃ cuyaxu i dauxü̃guxü̃ i naanewa. 
25 ¿Rü texé tixĩ ya chamücü i dauxü̃guxü̃ 
i naanewa? Rü cuma nixĩ, Pa Tupanax. 
Rü cuxicatama nixĩ i chacuxwa̱xexü̃ i 
nhama i naanewa rü taxuxü̃ma i to. 
26 Rü nhama i naanewa rü guxü̃ma i 
nhaa chaxune rü inayarüxo, rü ngẽma 
chorü pora rü nhaxtüwa naxũ. Notürü i 
cumax, Pa Tupanax, rü guxü̃gutáma 
chorü Tupana quixĩ. Rü cuma nixĩ i 
choxü̃ cuporaxẽẽxü̃ i chorü maxü̃wa. 
27 Rü ngẽma duü̃xü̃gü i cuxna ixĩgachixü̃ 
rü tá nayue. Rü tá icuyanaxoxẽxẽ i 
ngẽma tama aixcuma cuga ĩnüexü̃. 
28 Notürü i chamax rü yexeraãcü tá 
cuxna changaixcama. Erü ngẽma nixĩ i 
cha̱u̱xca̱x rümemaexü̃. Rü cumax, Pa 
Cori Pa Tupanax, rü chorü poxü̃ruxü̃ 
quixĩ. Rü ngẽmaca̱x tá nüxü̃ chixuchiga 
i guxü̃ma i ngẽma cha̱u̱xca̱x cuxüxü̃. 
 
Yumüxẽ i nawa naxca̱x ínaca̱xaxü̃ 
nax norü uanügüme̱xẽwa 
ínanguxü̃xü̃ca̱x i Tupanaarü 
duü̃xü̃gü 
 
74
  
1 Pa Tupanax, toma nax curü 
duü̃xü̃gü nax tixĩgüxü̃, rü 
¿tü̱xcüü̃ toxü̃ ícuwogüxüchi? ¿Rü 
tü̱xcüü̃ tomaxã cunu? 2 ¡Rü nüxna 
nacua̱xãchi i curü duü̃xü̃gü ga woetama 
nũxcüma cudexü̃! Rü yemagü nixĩ ga 
norü uanügüme̱xẽwa ícunguxü̃xẽẽ̱xü̃ 
nax curü duü̃xü̃gü yixĩgüxü̃ca̱x. ¡Rü 
nüxna nacua̱xãchi ya yima ma̱xpǘne ya 
Chiã́ũ ga nagu cuxãchixü̃ne! 3 ¡Rü nua 
naxũ rü íyadau ya daa curü ĩane nax 
guxü̃wama nagu napogüene! Rü yema 
curü uanügü rü cupatawa rü nagu 
napogüe ga guxü̃ma ga ta̱xacü yéma 
yexmagüxü̃. 4 Rü nhu̱xmax i ngẽma curü 
uanügü rü noxrütama wiyaegügu 
nawiyaegü nawa ya cupata erü marü 
narüporamaegü. Rü yimá norü 
woneragü rü ngẽ́ma nanawãĩxnagügü. 
5-6 Rü nhama naixnecüwa üxü 
imaxü̃rüxü̃ rü nagu namagüe rü nagu 
napogüe ga guxü̃ma ga norü meruü̃gü 
ga guma cupata. 7 Rü guma cupata ga 
üünene rü nagu nanangixgü rü 
nayawa̱xẽẽgü. Rü yemaacü 
nanachixexẽẽgü ga guma cupata. 8 Rü 
ngẽma torü uanügü rü nagu narüxĩnüe 
nax noxtacüma toxü̃ nadaixüchixü̃. Rü 
torü ĩanegüwa rü ínanagu ga torü 
ngutaque̱xepataü̃gü ga nawa cuxü̃ 
ticua̱xüü̃güne. 9 Rü nhu̱xmax rü marü 
nataxuma ya cupata rü nataxuma i curü 
orearü uruü̃gü. Rü tama nüxü̃ tacua̱x 
nax nhuxgu tá nangupetüxü̃ i nhaa 
guxchaxü̃ i toétüwa ngẽxmaxü̃. 10 Pa 
Tupanax ¿nhuxguxüratáta nixĩ i nüxü̃ 
nachauexü̃ i ngẽma torü uanügü nax 
chixri tomaxã nachopetüxü̃? ¿Rü 
ngẽxgumarüxü̃ ta rü nhuxguxüratáta 
nixĩ i nüxü̃ nachauexü̃ nax cumaxã 
chixexü̃ yaxugüexü̃? 11 ¿Rü tü̱xcüü̃ tama 
icunawéxchaxü̃ i curü pora? ¿Rü tü̱xcüü̃ 
ngẽ́ma nüxü̃ cudawenümare? 12 Rü 
nũxcümacürüwatama rü cuma nixĩ ga 
torü ãẽ̱xgacü quixĩxü̃. Rü nhama i 
naanewa rü muxü̃ma ga ãẽ̱xgacügüxü̃ 
curüporamae. 13 Rü cuma rü curü 
poramaxã cuyayauxye ga már-arü dexá. 
SALMOS 73 
,  
74 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
446 
Rü yema ngo̱xogü ga márwa yexmagüxü̃ 
rü cunadaieru. 14 Rü yema ngo̱xo ga 
taxüchixü̃ ga márcüã̱x rü cuyama̱xeru. 
Rü yema aigü ga dauxchitacüã̱xna 
cunaxã nax nawemü yixĩxü̃ca̱x. 15 Rü 
cuma nixĩ ga cungóexẽẽxü̃ ga dexáarü 
baibeanegüxü̃ rü natügü. Rü cuma nixĩ 
ga cuyapagüxẽẽxü̃ ga natügü ga noxri 
taguma ngearü dexáã̱xgüxü̃. 16 Rü cuma 
nixĩ ga cuxüxü̃ ga ngunexü̃ rü chütaxü̃. 
Rü yimá tauemacü rü üa̱xcü, rü cuma 
nixĩ ga namagu cuyaxũxẽẽchigüxü̃ ga 
wüxichigü. 17 Rü cuma nixĩ ga 
cuxunetaxü̃ ga ngextá tá yacuáxü̃ ga 
naane. Rü cuma nixĩ ga cungo̱xẽẽxü̃ ga 
mucü rü taunecü. 18 Pa Corix ¡tauxü̃́ i 
nüxü̃ icurüngümaxü̃ i nhuxãcü ngẽma 
curü uanüã̱xgü cumaxã chixexü̃ 
yaxugüexü̃! ¡Rü dücax i ngẽma duü̃xü̃gü 
i tama naãxẽxü̃ cua̱xgüxü̃ rü nhuxãcü 
chixri cuchiga nidexagü! 19 ¡Rü tauxü̃́ i 
toxü̃ curüngümaxü̃! Erü 
muxtucuxacügürüxü̃ taturae. ¡Rü tauxü̃́ 
i torü uanügü i düraexü̃me̱xẽwa toxü̃ 
cuwogüxü̃! 20 ¡Rü nüxna nacua̱xãchi ga 
yema curü uneta ga torü o̱xigümaxã 
cuxüxü̃! Erü nhu̱xmax rü nhaa torü 
nachixü̃ane rü daimaxã nanapá i 
guxü̃wama. 21 ¡Rü tauxü̃́ i cunangexrüxü̃ 
i ngẽxguma ngẽma duü̃xü̃gü i poraexü̃ 
chixri namaxã chopetügu i ngẽma 
ngearü ngẽmaxü̃ã̱xgüxü̃! ¡Ẽcü nüxü̃́ 
natauxchaxẽxẽ nax cuxü̃ 
yacua̱xüü̃güxü̃ca̱x i ngẽma ngearü 
diẽruã̱xgüxü̃ rü ngẽma ngearü 
ngẽmaxü̃ã̱xgüxü̃! 22 ¡Inachi, Pa Tupanax, 
rü ínapoxü̃ i ngẽma cuxca̱x mexü̃! ¡Rü 
nüxna nacua̱xãchi nax torü uanügü i 
naechitamare maxẽxü̃ rü guxü̃guma 
chixexü̃ cumaxã nixugüe! 23 ¡Rü tauxü̃́ i 
cunangexrüxü̃ i norü guchigagü i ngẽma 
curü uanügü! Erü wüxichigü i 
ngunexü̃gu rü niyexerachigü i ngẽma 
norü dexa i chixexü̃. 
 
Tupana rü ãẽ̱xgacü ya duü̃xü̃güarü 
maxü̃arü ngugüruxü̃ ya mecü nixĩ 
 
75
  
1 Moxẽ cuxna taxã, Pa Tupanax, 
moxẽ cuxna taxã. Rü cuxna 
nixĩ i taca̱xü̃ i torü yumüxẽwa. Rü 
ngẽma mexü̃gü i curü poramaxã 
cuxüxü̃chiga nixĩ i tawiyaegüxü̃. 2 Rü 
nüma ya Cori ya Tupana rü nhanagürü: 
“Ngẽxguma nawa nanguxgu i ngẽma 
ngunexü̃ i chama nüxü̃ chaxunetaxü̃, rü 
aixcuma tá nüxna chaca i wüxichigü i 
duü̃xü̃ i norü maxü̃chiga. 3 Rü ngẽxguma 
naxĩã̱xãchigu i nhaa naane guxü̃ma i 
norü duü̃xü̃gümaxã, rü chamatama nixĩ 
i namaxã ichacuáxü̃ nax tama 
yaxũgachixü̃ca̱x i namaxü̃wa”, 
nhanagürü. 4 Rü chama ya Tupana rü 
nhachagürü nüxü̃ i ngẽma nügü 
icua̱xüxü̃güxü̃ rü ngẽma chixexü̃ ügüxü̃: 
“¡Tauxü̃́ i pegü íperütagüxü̃ rü pegü 
pecua̱xüü̃güxü̃! 5 ¡Rü tauxü̃́ i perü 
porachiga pidexagüxü̃! Rü ngẽxguma 
pidexagügu ¡rü tauxü̃́ i choxü̃ 
perüyexeragüchaxü̃xü̃ namaxã i perü 
cua̱x!” nhachagürü. 6 Rü ngẽma tórü 
ngü̃xẽẽ rü tama nachixü̃anegü i léstewa 
ngẽxmagüxü̃wa rüe̱xna ngẽma 
nachixü̃anegü i oéstewa 
ngẽxmagüxü̃wa, rü bai i ngẽma 
nachixü̃anegü i súwa ngẽxmagüxü̃wa ne 
naxũ. 7 Notürü nüma ya Tupana nixĩ ya 
aixcuma ãẽ̱xgacü ixĩcü rü nüma nixĩ i 
nangugüãxü̃ i wüxíechigüarü maxü̃. Rü 
tümáxe rü tüxü̃ naxãneexẽxẽ rü toguxe 
rü tüxü̃ nicua̱xüxü̃. 8 Rü nüma ya Cori ya 
SALMOS 74 
,  
75 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
447 
Tupana rü naxme̱xwa nangexma i 
ngẽma cópu i norü nu nawa ngẽxmaxü̃ 
nhama wüxi ya wíũ ya 
ngúchia̱xüchicürüxü̃. Rü ngẽxguma 
inabaagu i ngẽma norü nu naétü i 
ngẽma duü̃xü̃gü i chixexü̃ ügüxü̃ rü 
guxü̃watáma nangu rü taxuxü̃táma 
ninha. 9 Notürü i chama rü guxü̃gutáma 
nüxü̃ chixuchiga ya yimá Yacúarü 
Tupana. Rü chorü wiyaemaxã tá nüxü̃ 
chicua̱xüxü̃. 10 Erü nüma rü tá 
inayanaxoxẽxẽ i norü chixexü̃gü i nügü 
namaxã yacua̱xüü̃güxü̃ i ngẽma 
duü̃xü̃gü i chixri maxẽxü̃. Notürü 
yíxema mexü̃ ügǘxe rü nüma rü tá tüxü̃ 
nicua̱xüxü̃. 
 
Tupana rü narüporamae 
 
76
  
1 Rü Yudáanewa rü duü̃xü̃gü rü 
meama Tupanaxü̃ nacua̱xgü. 
Rü nüma rü natachigaxüchi i 
guxü̃wama i Iraéuanewa. 2 Rü yima 
napata rü Chiã́ũarü ma̱xpǘnewa 
nangexma i Yerucharéü̃arü ĩanewa. 3 Rü 
yéma nixĩ ga nagu nabügüxü̃ ga tórü 
uanügüarü naxnegü ga poxü̃ruü̃gü rü 
taragü rü würagü rü chuxchigü. 4 ¡Rü 
cumax, Pa Corix, rü guxü̃arü yexera 
cuxãũcümaxü̃chi! Rü yima ma̱xpǘnegü i 
guxü̃guma ngẽxmaechanearü yexera 
quixĩ. 5 Rü yema tama cuxü̃ 
muü̃echaü̃xü̃ rü cuma rü ícunawoxü̃. Rü 
yema nügü írüporagüxü̃ rü 
taxucürüwama ta̱xacü cumaxã naxüe, rü 
nayuemare. 6 Rü yema churaragü ga 
cowaruétügu ĩxü̃ rü wüxigu norü 
cowarugümaxã ínayachaxgütanüãchi rü 
taxuxü̃ma naxüe ga yexguma nüxna 
cuchogügux, Pa Yacúarü Tupanax. 7 Erü 
cuma rü cuxãũcümaxü̃chi. ¿Rü texé 
tapora nax cupe̱xewa itachiamaxü̃ i 
ngẽxguma cuma tümamaxã cunuxgu? 
8-9 Rü dauxü̃guxü̃ i naanewatama marü 
cunaxuegu i curü poxcu namaxã i 
ngẽma chixexü̃ ügüxü̃. Rü ngẽmaca̱x i 
nhama i naane rü nidu̱xru̱x rü 
nachianemare i ngẽxguma 
cunaxuegu̱xgu i curü poxcu naxca̱x i 
ngẽma chixexü̃ ügüxü̃ rü 
ícunanguxü̃xẽẽgu i ngẽma curü 
duü̃xü̃gü i togü chixri namaxã 
icua̱xgüxü̃. 10 Rü ngẽma norü nu i 
ngẽma cumaxã rüxuanügüxü̃ rü curü 
cua̱xüxü̃ruxü̃ tá nayanguxuchi. Rü woo 
ngẽxguma íxrarüwa nanuegu rü curü 
nga̱xãẽruxü̃ nayanguxuchi i ngẽma. 
11 ¡Rü Tupanamaxã ipexunetagü, notürü 
aixcuma peyanguxẽxẽ i ngẽma perü 
uneta! Rü guxãma i pema ya yimá 
ãũcümacüarü duü̃xü̃gü pexĩgüxü̃ rü ¡ẽcü 
nüxna penana i perü ãmaregü! 12 Rü 
ngẽma ãẽ̱xgacügü i duü̃xü̃gümaxã 
icua̱xgüxü̃ rü nüma ya Tupana rü 
nanadai. Rü ngẽmaãcü nanamuü̃exẽxẽ i 
ngẽma nachixü̃anegüarü ãẽ̱xgacügü. 
 
Naxca̱x ínicua̱xgü nax nhuxãcü 
Tupana Eyítuanewa ínanguxü̃xẽẽ̱xü̃ 
 
77
  
1 Rü tagaãcü Tupanana chaca i 
chorü yumüxẽwa nax choxü̃ 
naxĩnüxü̃ca̱x. 2 Rü ngẽma ngunexü̃ i 
guxchaxü̃wa changexmagu rü 
Tupanaca̱x chadau. Rü taguma nüxü̃ 
charüchau nax chaxunagüme̱xẽãcüma 
chütacü chayumüxẽxü̃. Notürü woo 
ngẽmaãcü chayumüxẽ rü taguma 
chataãxẽ. 3 Rü nüxna chacua̱xãchi ya 
Tupana rü chaxaxu. Rü Tupanaarü 
ngü̃xẽẽca̱x chadau, notürü changechaü̃ 
erü tama paxa ínangu i norü ngü̃xẽẽ. 
SALMOS 75 
– 
77 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
448 
4 Rü cumax, Pa Tupanax, rü tama choxü̃ 
cuyaxtaxẽxẽ. Rü ngẽma nax poraãcü 
chanaxi̱xãchiãẽxü̃ rü taxucürüwa 
chidexa. 5 Rü nüxna chacua̱xãchi ga 
yema ngunexü̃gü rü taunecügü ga nagu 
mexü̃ choxü̃ ngupetüxü̃. 6 Rü nüxna 
chacua̱xãchi ga yexguma chütacü 
taãxẽãcüma chawiyaegu. Rü chauãxẽwa 
nagu charüxĩnü rü chaugüna chaca: 
7 “¿Ẽ̱xna guxü̃gutáma i nanuxü̃ ya Cori 
ya Tupana? ¿Rü taxũtáma ẽ̱xna wena 
tamaxã nangüxmüxü̃? 8 ¿Rü ẽ̱xna marü 
nüxü̃ narüchau nax tüxü̃ nangechaxü̃xü̃? 
¿Ẽ̱xna nüxü̃ narüngümaxüchi ga norü 
uneta ga nüxü̃ yaxuxü̃? 9 ¿Ẽ̱xna nüxü̃ 
narüxo ya Tupana nax namecümaxü̃? 
¿Ẽ̱xna tamaxã nanuxũchi rü ngẽmaca̱x 
marü tama nüxü̃́ tangechaü̃tümüxü̃gü?” 
nhachagürü. 10 Rü ngẽma yexera choxü̃́ 
ngúxü̃ nixĩ i ngẽxguma nagu 
charüxĩnügu nax nüma ya Tupana ya 
guxãétüwa ngẽxmacü rü marü tama 
noxrirüü̃ãcü tamaxã yixĩxü̃. 11 Rü chama 
rü tá nüxna chacua̱xãchi ga yema 
mexü̃gü ga ü̃pa norü poramaxã naxüxü̃. 
12 Rü nagu tá charüxĩnü ga guxü̃ma ga 
yema naxüxü̃. 13 Pa Tupanax, cuma rü 
cuxüüne rü ngẽmaca̱x cunaxü i ngẽma 
cuxüxü̃. Rü nataxuma i ta̱xacü i to i 
tupana i cumaxã wüxiguxü̃. 14 Erü cuma 
nixĩ ya Tupana ya guxü̃ma i ngẽma 
mexü̃ cuxüxü̃. Rü guxü̃ i 
nachixü̃anecüã̱x i duü̃xü̃güpe̱xewa 
cunawe̱x i curü pora. 15 Rü ngẽma curü 
poramaxã nixĩ i Eyítuanewa 
ícunanguxü̃xẽẽ̱xü̃ i curü duü̃xü̃gü i 
Yacútaagü rü Yúchetaagü. 16 Pa 
Tupanax, rü yexguma cuxü̃ nada̱xgux ga 
yema már rü cuxü̃ namuü̃. Rü 
nidu̱xru̱xchixü woo ínamatamaxü̃wa. 
17 Rü yema caixanexü̃gü rü nanapuxẽxẽ. 
Rü dauxü̃wa rü niduruane rü guxü̃wama 
naxãẽmacüane. 18 Rü yema cuga ga 
duruanexü̃rüxü̃ ixĩxü̃ rü buanecü ga 
íxã̱ũ̱xẽmacüwa inanaxũ. Rü gumá 
ãẽmacü rü nhama ga naanexü̃ 
nangóonexẽxẽ. Rü naxĩã̱xãchi ga nhaa 
naane. 19 Rü cuma rü márwaama cuxũ 
rü yemaacü cunaxümaxü̃ ga dexá. 
Notürü taxúema nüxü̃ tadau ga 
cucutüchica. 20 Rü cunamu ga Moiché rü 
Aróũ nax yagagüaxü̃ca̱x ga curü 
duü̃xü̃gü nhama carnérugü 
igagüxü̃rüxü̃. 
 
Tupanaarü ngü̃xẽẽ ga nũxcüma 
norü duü̃xü̃güca̱x naxüxü̃ 
 
78
  
1 Pa Chorü Duü̃xü̃güx ¡naga 
pexĩnüe i nhaa ore i pexü̃ 
changúexẽẽxü̃! ¡Rü iperüxĩnüe i nhaa 
pemaxã nüxü̃ chixuxü̃! 2 Rü cua̱xruü̃gu 
ixuxü̃ i oreãcü tá pemaxã chidexa. Rü tá 
pemaxã nüxü̃ chixu i ore i ẽxü̃guxü̃ ga 
nũxcüma taguma texé nüxü̃ cuáxü̃. 
3-4 Rü yema ore ga marü nüxü̃ ixĩnüexü̃ 
rü marü nüxü̃ icuáxü̃ ga tórü o̱xigü 
marü tamaxã nüxü̃ ixugügüxü̃ rü 
taxũtáma taxacügücha̱xwa itayacu̱x. Rü 
ngẽmaãcü i ngẽma taweama ügüxü̃ i 
duü̃xü̃gü tá tórü Corixü̃ nicua̱xüxü̃gü rü 
tá naxacügümaxã nüxü̃ nixugü nax 
nhuxãcü naporaxü̃ rü nhuxãcü yema 
norü poramaxã taxü̃ ga mexü̃ naxüxü̃. 
5-6 Rü nüma ga Tupana rü tórü o̱xi ga 
Yacútanüxü̃na nanaxã ga norü mugü rü 
namaxã nüxü̃ nixu nax nhuxãcü tá 
namaxẽxü̃. Rü tórü o̱xigüxü̃ namu nax 
naxacügüxü̃ nangúexẽẽxü̃ca̱x nax 
ngẽma naweama ügüxü̃ i nataagü rü ta 
nüxü̃ nacua̱xgüxü̃ca̱x rü nümagü rü ta 
SALMOS 77 
,  
78 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
449 
naxacügüxü̃ nangúexẽẽxü̃ca̱x. 7 Yerü 
nüma ga Tupana nanaxwa̱xe nax yema 
tórü o̱xigüweama ügüxü̃ ga duü̃xü̃gü rü 
ta nagu nax yaxõgüãxü̃ca̱x nax tama 
nüxü̃ iyanangümaexü̃ca̱x ga yema taxü̃ 
ga mexü̃ ga nũxcüma naxüxü̃ rü 
ngẽmaãcü naga naxĩnüexü̃ca̱x i ngẽma 
norü mugü. 8 Rü yemaacü nanamu ga 
Tupana yerü tama nanaxwa̱xe nax yema 
duü̃xü̃gü norü o̱xigürüxü̃ yixĩgüxü̃ca̱x. 
Yerü nümagü ga norü o̱xigü rü tama 
Tupanaga naxĩnüe rü tama naãxẽxü̃ 
nicua̱x rü tama aixcuma Tupanawe 
narüxĩ rü tama naxca̱x namaxẽ. 9 Rü 
yema Efraĩ́tanüxü̃gü rü woo ga nüma rü 
nixãxne namaxã ga norü würagü rü 
chuxchigü rü tama inaxãgüchaü̃ ga 
yexguma nügü nadaixgu, rü norü 
uanügücha̱xwa nibuxmümare. 10 Rü 
tama nayanguxẽẽgü ga yema norü 
uneta ga Tupanamaxã nüxü̃ yaxugüxü̃. 
Rü yema Tupanaarü mugü rü tama naga 
naxĩnüechaü̃. 11 Rü nüxü̃ inarüngümae 
ga yema mexü̃gü ga taxü̃ ga Tupana 
norü poramaxã nape̱xewa üxü̃. 12 Rü 
Eyítuanewa ga Choáü̃anewa rü Tupana 
rü aixcuma taxü̃ ga mexü̃ naxü 
nape̱xewa ga norü o̱xigü. 13 Rü yema 
már rü nayapoxyexü̃chixü. Rü nhama 
naxãtapǘxü̃rüxü̃ nayaxĩxẽxẽ ga yema 
dexá nax yemaacü paanexü̃wa 
yachoü̃xü̃ca̱x. 14 Rü ngunecü rü wüxi ga 
caixanexü̃ nixĩ ga norü cua̱xruxü̃ ga 
nape̱xegu ixũxü̃. Rü chütacü rü wüxi ga 
üxüema nixĩ ga norü cua̱xruxü̃. 15 Rü 
yema chianexü̃wa ga ngextá 
ínataxuxü̃wa ga dexá rü wüxi ga 
ma̱xpǘnetapü̱xgu naponeta. Rü yéma 
nayagoxü̃chixü ga dexá rü yemaacü 
meama naxaxegü ga guxü̃ma. 16 Rü 
nümatama nixĩ ga Tupana ga yema 
ma̱xpǘnetapü̱xwa yagóxü̃chiüxẽẽãxü̃ ga 
taxü̃ ga dexá naxca̱x ga yema norü 
duü̃xü̃gü. 17 Notürü ga nümagü ga norü 
duü̃xü̃gü rü chixexü̃ naxügüama 
nape̱xewa ya yimá guxãétüwa 
ngẽxmacü rü tama naga naxĩnüechaü̃ ga 
ínachianexü̃wa. 18 Rü nüxü̃ 
naxügümarechaü̃, rü yemaca̱x naxca̱x 
ínacagü ga namachi ga nüxü̃́ chi̱xéga. 
19 Rü chixri Tupanachiga nidexagü rü 
nhanagürügü: “¿Ẽ̱xna Tupanaaxü̃́ 
natauxchaxü̃ nax tüxna naxããxü̃ i õna i 
mexü̃ i nua chianexü̃wa? 20 Rü aixcuma 
nixĩ ga Tupana ga nangǘxtexẽẽãxü̃ ga 
gumá nuta ga taxüchicü. Rü aixcuma 
yéma nayagoxü̃chixü ga dexá nhama 
natürüxü̃ rü ga paanexü̃ rü nibaxichi. 
¿Notürü nüxü̃́ natauxchaxü̃ nax poũ 
tüxna naxãxü̃ rü namachi tüxna naxãxü̃ 
i yixema nax norü duü̃xü̃gü ixĩgüxü̃?” 
nhanagürügü. 21 Rü yexguma Tupana 
nüxü̃ ĩnügu ga yemaacü nax 
yadexagüxü̃, rü poraãcü nanu namaxã 
ga yema Iraéutanüxü̃gü. Rü yema norü 
nu rü nhama wüxi ya üxüemarüxü̃ nixĩ. 
22 Yerü ga nümagü rü tama aixcuma 
Tupanagu nayaxõgü rü nagu naxĩnüegu 
rü tama nüxü̃́ natauxcha nax nüma ya 
Tupana nüxü̃ rüngü̃xẽẽxü̃. 23-24 Notürü 
ga nüma ga Tupana rü caixanexü̃güxü̃ 
namu nax yema duü̃xü̃güca̱x 
nayixẽẽãxü̃ca̱x ga nawemüruxü̃ ga poũ 
ga dauxü̃cüã̱x ga maná. 25 Rü yemaacü 
Tupanaarü orearü ngeruxü̃ i 
dauxü̃cüã̱xwemü nangõ̱xgü ga tórü 
o̱xigü. Rü nüma ga Tupana rü meama 
nanachibüexẽxẽ. 26 Rü Tupana rü norü 
poramaxã ínananguxẽxẽ ga buanecü ga 
léstewaama ne ũxcü rü buanecü ga 
SALMOS 78 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
450 
súwaama ne ũxcü, rü poraãcü nibuane. 
27 Rü Tupana rü gumá buanecügu 
ínanangugüxẽxẽ ga muxü̃ma ga 
ngugagü nhama naxnecüte̱xerüxü̃ ixĩxü̃ 
nax namuxũchixü̃. 28 Rü yema duü̃xü̃gü 
ínaxãchiü̃güxü̃gu Tupana nanayixẽxẽ ga 
yema muxũchixü̃ ga ngugagü. 29 Rü 
yema nangõ̱xgü rü nhu̱xmata mea nüxü̃́ 
yangu. Rü yemaacü nixĩ ga Tupana ga 
aixcuma nüxna naxããxü̃ ga yema 
naxca̱x ínacagüxü̃. 30-31 Notürü yexguma 
yexwaca̱x yangugügutama rü 
naã̱xwatama nayexmagüyane ga 
nawemü, rü Tupana norü numaxã 
nanapoxcue. Rü yema yatügü ga 
rüporamaegüxü̃xü̃ nadai. Rü yemaacü 
nanayuexẽxẽ ga yema rümemaegüxü̃ ga 
yatügü ga Iraéutanüxü̃. 32 Rü woo nax 
yemaacü Tupana napoxcuexü̃ notürü 
wenaxarü chixexü̃ nixüetanüama rü 
tama aixcuma nagu narüxĩnüe ga yema 
taxü̃ ga mexü̃gü ga Tupana norü 
poramaxã nape̱xewa naxüxü̃. 33 Rü 
yemaca̱x nixĩ ga Tupana ga poxcu ga 
ãũcümaxü̃chixü̃ naxca̱x ínanguxẽẽxü̃, rü 
noxtacüma nanadai ga muxü̃ma naxü̃pa 
ga nawa nax nanguxü̃ ga yema ngunexü̃ 
ga woechitama nagu nayuexü̃. 34-35 Rü 
yexguma Tupana napoxcueguama ga 
yema duü̃xü̃gü rü yexgumama poraãcü 
naxca̱x nadaugü rü naxca̱x nawoegu. Rü 
nüxna nacua̱xãchie ya yimá Tupana ya 
guxü̃étüwa ngẽxmacü ga norü daruxü̃ rü 
norü poxü̃ruxü̃ ixĩcü. 36 Notürü norü 
dexawaxicatama nixĩ i nüxü̃ yaxugüexü̃ 
nax nawe naxĩxü̃, notürü norü maxü̃wa 
rü tama aixcuma ngẽmagu narüxĩnüe. 
37 Rü taguma aixcuma nawe narüxĩ rü 
taguma aixcuma nayanguxẽẽgü ga norü 
unetagü ga Tupanamaxã nüxü̃ 
yaxugüexü̃. 38 Notürü woo nax yemaacü 
nax yixĩgüxü̃, rü nüma ga Tupana rü 
nüxü̃́ nangechaü̃tümüxü̃güama. Rü nüxü̃́ 
nüxü̃ inarüngüma ga norü chixexü̃gü rü 
tama guxü̃xü̃ nadai. Rü mue̱xpü̱xcüna 
ga yexguma namaxã nanuxgu rü yaxna 
namaxã naxĩnü rü tama naga naxĩnü ga 
norü nu. 39 Rü nüma ga Tupana rü 
nüxna nacua̱xãchi nax duü̃xü̃gümare 
yixĩgüxü̃ rü nhama wüxi ya buanecü ya 
üpetücü rü taguma táegucürüxü̃ nixĩ i 
norü maxü̃. 40 Rü mue̱xpü̱xcüna tama 
Tupanaga naxĩnüe rü yema 
ínachianexü̃wa rü ngúxü̃ Tupanaxü̃ 
ningexẽẽgü. 41 Notürü wenaxarü nüxü̃ 
naxügüxü̃ rü yemaacü poraãcü 
nanangechaü̃xẽẽgü ya yimá 
Iraéutanüxü̃arü Tupana ya Üünecü. 
42 Rü tama nüxna nacua̱xãchie ga yema 
ngunexü̃ ga nagu Tupana norü 
uanügüme̱xẽwa ínanguxü̃xẽẽgux. 43 Rü 
nüxü̃ narüngümae ga yema taxü̃ ga 
mexü̃gü ga Eyítuanewa naxca̱x naxüxü̃. 
44 Rü tama nagu narüxĩnüe ga yexguma 
nagüxü̃ yanguxuchixẽẽãgu ga naxtügü, 
rü nüma ga Eyítuanecüã̱xgü rü 
taxucürüwa nawa naxaxegü. 45 Rü nüma 
ga Tupana rü yéma 
Eyítuanecüã̱xtanüwa nanamugü ga 
muxũchixü̃ ga murenügü rü cururugü 
ga guxü̃wama namaxã ãanemarexü̃. 
46 Rü yema õxmigüxü̃ rü munügüxü̃ 
nanangõ̱xẽxẽ ga yema Eyítuanecüã̱xarü 
nanetügü ga nümatama nawa 
napuracüexü̃. 47 Rü gáuxü̃maxã nanadai 
ga norü nanetügü ga figugü rü úwagü. 
48 Rü yexgumarüxü̃ ta ga norü wocagü 
rü norü carnérugü rü nayue ga yexguma 
gáuxü̃ rü ãẽmacü naétügu yixgu. 49 Rü 
yemaacü ga nüma ga Tupana rü norü 
SALMOS 78 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
451 
numaxã nanapoxcue ga yema duü̃xü̃gü. 
Rü taxü̃ ga guxchaxü̃ rü ngechaxü̃ 
naxca̱x ínanguxẽxẽ. Rü nanamu ga norü 
orearü ngeruü̃gü ga dauxü̃cüã̱x nax 
nadaiaxü̃ca̱x ga yema duü̃xü̃gü. 50 Rü 
yemaacü ga nüma ga Tupana rü tama 
yaxna namaxã naxĩnü ga norü nu. Rü 
yemaca̱x tama nüxü̃́ 
nangechaü̃tümüxü̃gü ga yema 
Eyítuanecüã̱xgü rü noxtacüma 
nanayuexẽxẽ. 51 Rü yema naanewa rü 
guxü̃nema ga ĩpatawachigü rü nayama̱x 
ga yema Eyítuanecüã̱x nane ga 
nüxíraxü̃xü̃. 52 Rü Eyítuanewa 
Iraéutanüxü̃güxü̃ ínagaxü̃ nhama 
carnérugü naxpǘü̃wa ígaxü̃xü̃rüxü̃. Rü 
chianexü̃wa nanagagü ga yema norü 
duü̃xü̃gü ga Iraéutanüxü̃gü. 53 Rü 
yemaacü meama nüxna nadau nax tama 
yema Eyítuanecüã̱xü̃ namuü̃exü̃ca̱x. 
Notürü yema norü uanügü ga nawe 
ingẽxü̃tanüxü̃ rü yema már-arü dexá rü 
naétü nanagoxü̃chixüxẽxẽ ga yexguma 
nawe yachoü̃gu. 54-55 Rü nüma ga 
Tupana rü yema naane ga nüma nagu 
naxãchiü̃xü̃wa nanagagü ga yema norü 
duü̃xü̃gü ga Iraéutanüxü̃gü. Rü nawa 
nanagagü ga yema ma̱xpǘneane ga 
nümatama nawa ínawoxü̃ãxü̃ ga yema 
duü̃xü̃gü ga nüxíra yexma ãchiü̃güxü̃ ga 
tama nüxü̃́ yaxõgüxü̃. Rü 
wüxitücumüchigüxü̃ nayanu ga yema 
naane. Rü yemagu nixãchiü̃güchigü. 
56 Notürü ga nüma ga yema 
Iraéutanüxü̃gü rü nüxü̃ naxügümare ya 
yimá Tupana ya guxãétüwa ngẽxmacü 
rü namaxã nanue rü tama naga 
naxĩnüechaü̃ ga norü mugü. 57 Rü yema 
norü o̱xigürüü̃tama nüxna nixĩgachitanü 
rü tama aixcuma nüxü̃́ nayaxõgü. Rü 
nhama wüxi ya würa ya wüxünerüxü̃ 
nixĩgü. 58 Rü Tupanaxü̃ nanuxẽẽgü 
namaxã ga yema ãmaregü ga 
tupananetagüca̱x íguxü̃. Rü nüxü̃ 
nicua̱xüxü̃gü ga tupananetachicüna̱xãgü 
rü yemaacü Tupanaãẽwa nanangu̱xẽẽgü. 
59 Rü yemaxü̃ nada̱xgux ga nüma ga 
Tupana rü poraãcü nanu rü yema 
Iraéutanüxü̃güna nixũgachi. 60 Rü nüxna 
nixũ ga guma napata ga naxchirunaxca̱x 
ga duü̃xü̃gütanüwa yexmane ga 
Chíruwa. 61 Rü nanayexrü nax yema 
Iraéuanecüã̱xgüarü uanügü 
yangegüxü̃ca̱x ga yema baú ga norü 
mugü nawa yexmaxü̃. 62 Rü nüma ga 
Tupana rü poraãcüxüchi namaxã nanu 
ga yema norü duü̃xü̃gü ga 
Iraéuanecüã̱xgü rü yemaca̱x norü 
uanügüaxü̃́ nanatauxchaxẽxẽ nax 
nadaiaxü̃ca̱x. 63 Rü norü ngextü̱xücügü 
rü norü uanügü rü ínanagu rü yemaca̱x 
taxucürüwa nixãtexacügü ga yema 
duü̃xü̃gü. 64 Rü yema norü 
chacherdótegü rü taramaxã nanadai. Rü 
naxma̱xgü rü ta tayue rü yemaca̱x 
tataxuma ga yutegüxe ga tümateca̱x 
axuxe. 65 Notürü yemawena ga nüma ga 
Cori ya Tupana rü nhama wüxi i pewa 
iba̱i̱xãchixü̃rüxü̃ nixĩ. Rü wüxi i churara 
i wíũmaxã poraãxẽxü̃rüxü̃ nixĩ. 66 Rü 
yema namaxã rüxuanügüxü̃ 
narüporamae rü nayabuxmüxẽxẽ. Rü 
yemaacü guxü̃guma nanaxãneexẽxẽ. 
67 Rü tama nanaxwa̱xe nax Yúche nane 
ga Efraĩ́tanüxü̃wa ne naxĩxü̃ ga 
Iraéuanecüã̱xgüarü ãẽ̱xgacügü. 68 Rü 
yemaca̱x nüxü̃ naxuneta nax 
Yudátanüxü̃wa ne naxĩxü̃ ga norü 
duü̃xü̃güarü ãẽ̱xgacügü. Rü nüxü̃ 
naxuneta ga ma̱xpǘne ga Chiã́ũ nax 
SALMOS 78 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
452 
gumawa nayexmaxü̃ca̱x ga napata. 69 Rü 
yexma nanaxü ga napata ga máchanene 
ga dauxü̃wa nguxü̃ne nax guxü̃guma 
ngẽ́ma nangexmaechaxü̃ca̱x nhama i 
naane ngẽxmaechaxü̃rüxü̃. 70 Rü nüxü̃ 
naxuneta ga gumá norü duü̃ ga Dawí ga 
carnérugüarü daruxü̃ ixĩcü. 71 Rü 
yemaacü yema carnérugüwe nax 
ínaxũũxü̃wa nanayaxu nax norü 
duü̃xü̃gü ga Iraéutanüxü̃güna 
nadauxü̃ca̱x. 72 Rü nüma ga Dawí rü 
meama nüxna nadau ga yema 
Tupanaarü duü̃xü̃gü rü meama Tupana 
naxwa̱xexü̃ãcüma namaxã inacua̱x. 
 
Poraãcü ngúxü̃ ningegü yerü 
Yerucharéü̃gu napogüe ga norü 
uanügü 
 
79
  
1 Pa Tupanax, ngẽma tama 
cuxü̃́ yaxõgüxü̃ rü naxca̱x 
ínayaxüãchi ya yima cupata ya üünene 
rü nanaxãũãchixẽxẽ. Rü nüma ya ĩane 
ya Yerucharéü̃ rü nagu napogüe. 2 Rü 
ngẽma naxü̃negü i ngẽma aixcuma curü 
duü̃xü̃gü ixĩgüxü̃ rü ngẽ́ma nanawogü 
nax ngẽmaãcü ẽchawemü rü aigüwemü 
yixĩgüxü̃ca̱x. 3 Rü nhama dexá 
íibaxü̃rüxü̃ nixĩ ga gumá nagü ga 
Yerucharéü̃arü namagüwa. Rü 
nataxuma nax texé inata̱xgüxü̃. 4 Rü 
ngẽma nachixü̃anegü i torü ngaicamána 
ngẽxmagüxü̃ rü togu nidauxcüraxü̃gü rü 
toxü̃ nacugüe. 5 Pa Cori Pa Tupanax ¿rü 
nhuxguxüratáta i nüxü̃ curüchauxü̃ nax 
tomaxã cunuxü̃? ¿Rü ẽ̱xna guxü̃gutáma 
nhama wüxi ya üxürüxü̃ niyauraecha i 
ngẽma curü nu? 6 ¡Rü ẽcü namaxã nanu 
i ngẽma nachixü̃anegü i tama cuxü̃́ 
yaxõgüxü̃ rü taguma yumüxẽwa cuxna 
cagüexü̃! 7 Yerü nümagü nixĩ ga 
totanüxü̃ ga Yacútanüxü̃xü̃ nadaixü̃ rü 
guxü̃wama nachixexẽẽãxü̃ ga 
tochixü̃ane. 8 ¡Rü tauxü̃́ i toguama 
cuyangutanüxẽẽxü̃ ga yema chixexü̃gü 
ga torü o̱xigü ügüxü̃! ¡Rü paxa cuxü̃́ 
tangechaxü̃tümüxü̃gü! Erü marü toxü̃ 
narüyexera i nhaa guxchaxü̃gü. 9 Pa 
Tupana ya Torü Maxẽxẽẽruxü̃x ¡rü curü 
üünegagu rü toxü̃ rüngü̃xẽxẽ, rü toxü̃ 
ínanguxü̃xẽxẽ, rü toxü̃́ nüxü̃ irüngüma i 
torü chixexü̃! 10 Rü ngẽma duü̃xü̃gü i 
tama cuxü̃́ yaxõgüxü̃ rü taxuca̱xma 
tü̱xcüü̃ nhanagürügü: “¿Ngecü nixĩ ya 
yimá norü Tupana?” nhanagürügü. Rü 
nhu̱xmax rü nüxü̃ tadauxchaü̃ nax 
nhuxãcü tá cunadaixü̃ i ngẽma torü 
uanügü ga curü duü̃xü̃güxü̃ daixü̃. Rü 
woo i ngẽma nachixü̃anecüã̱xgü i tama 
cuxü̃́ yaxõgüxü̃ rü nümagü rü ta nüxü̃ 
nadaugüxü̃ca̱x i ngẽma cuxüxü̃. 11 ¡Rü 
nüxü̃ naxĩnü i norü axu i ngẽma 
totanüxü̃gü ipoxcuexü̃! ¡Rü curü 
poramaxã ínanguxü̃xẽẽama i ngẽma 
totanüxü̃gü i dai namaxã naxuegugüxü̃! 
12 Rü ngẽma nachixü̃anegü i cumaxã 
guxchigagüxü̃, Pa Cori Pa Tupanax ¡rü 7 
e̱xpü̱xcüna napoxcue! 13 Rü nhu̱xũchi i 
toma nax curü duü̃xü̃gü tixĩgüxü̃ rü 
guxü̃gutáma moxẽ cuxna taxã. Rü torü 
wiyaemaxã guxü̃gutáma gucü ya 
taunecügügu cuxü̃ ticua̱xüxü̃gü. 
 
Tupanaarü ngechaü̃ca̱x 
 
ínacagüe 
 
80
  
1-2 Pa Cori Pa Tupana Pa 
Iraéutanüxü̃arü Daruxü̃x, rü 
cuma nixĩ i carnérugürüü̃ãcü 
Yúchetanüxü̃maxã icucuáxü̃. Rü cuma 
nax ngẽma taxre i 
dauxü̃cüã̱xchicüna̱xãgü i 
SALMOS 78 
– 
80 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
453 
ixãpe̱xátüxü̃arü ngãxü̃wa nax curütoxü̃ 
¡rü nüxü̃ naxĩnü i torü yumüxẽ! ¡Rü 
toxü̃ nangechaxü̃ãcüma mea nüxü̃ 
nadawenü ya Efraĩ́tanüxü̃ rü 
Bẽyamítanüxü̃ rü Manachétanüxü̃! ¡Rü 
inachi, rü nua naxũ nax curü poramaxã 
toxü̃ ícunguxü̃xẽẽ̱xü̃ca̱x! 3 Pa Torü 
Tupanax ¡toxü̃ rüngü̃xẽxẽ nax 
noxrirüü̃tama wüxi i nachixü̃ane i 
poraxü̃ tixĩgüxü̃ca̱x! Rü tanaxwa̱xe nax 
toxü̃ cungechaxü̃xü̃ nax ngẽmaãcü 
naxme̱xwa ítanguxü̃xü̃ca̱x i torü 
uanügü. 4 Pa Cori Pa Tupana ya 
Guxãétüwa Ngẽxmacüx ¿rü 
nhuxguxüratáta nüxü̃ curüchauxü̃ nax 
tomaxã cunuxü̃ rü ngẽmaca̱x tama toxü̃́ 
nüxü̃ cuxĩnüchaü̃xü̃ i torü yumüxẽgü? 
5 Rü ngẽma namaxã toxü̃ cuxüwemüxü̃ 
rü axu nixĩ, rü ngẽma namaxã toxü̃ 
cuxaxexẽẽxü̃ rü toxgüxü̃xetü nixĩ. 6 Rü 
ngẽma nachixü̃anegü i torü 
ngaicamagüxü̃arü dauxcüraxü̃ruxü̃ toxü̃ 
quixĩxẽxẽ, rü ngẽma torü uanügü rü 
toxü̃ nacugüe. 7 Pa Torü Tupanax ¡toxü̃ 
rüngü̃xẽxẽ nax noxrirüü̃tama wüxi i 
nachixü̃ane i poraxü̃ tixĩgüxü̃ca̱x! Rü 
tanaxwa̱xe i toxü̃ cungechaü̃ nax 
ngẽmaãcü naxme̱xwa ítanguxü̃xü̃ca̱x i 
torü uanügü. 8 Rü Eyítuanewa toxü̃ 
ícugaxü̃ nhama wüxi i úwa i ngexwaca̱x 
rüxüxü̃ i to i naanewa ngexü̃ rü ngẽxma 
yatoxü̃rüxü̃. Rü toxca̱x ícunawoxü̃ ga 
yema duü̃xü̃gü ga tama cuxü̃́ yaxõgüxü̃ 
nax yema nachica ga nawa 
ícunawoxü̃xü̃gu toxü̃ cumugüxü̃ca̱x. 9 Rü 
cunamexẽxẽ ga yema naane naxca̱x ga 
yema úwa. Rü yema úwa rü mea narüxü 
rü naxãxchuma̱xã rü guxü̃wama ga 
yema nachixü̃anewa rü nimu. 10 Rü 
guma ma̱xpǘnegü rü 
nanaga̱u̱xpechitagüxẽxẽ rü yema 
nanetügü ga máchanegü rü ta 
nanaga̱u̱xpechitaanexẽẽgü. 11 Rü yema 
nachacüügü rü guxü̃wama nangugü rü 
nhu̱xmata márwa nangugü rü nhu̱xmata 
natü i Eufrátewa nangugü. 12 Rü 
nhu̱xmax, Pa Tupanax ¿rü tü̱xcüü̃ 
cuyawa̱xẽxẽ i ngẽma úwanecüarü 
poxeguxü̃ rü ngẽmaca̱x nüxü̃́ natauxcha 
i ngẽma duü̃xü̃gü i ngẽ́ma chopetüxü̃ 
nax nacauü̃ãxü̃ca̱x i norü o? 13 Rü 
ngẽma ngũü̃gü rü nanacauü̃maxü̃gü rü 
ngẽma togü i naexü̃gü rü 
nayawacutanügü. 14 Pa Tupana ya 
Guxãétüwa Ngẽxmacüx ¡rü toxca̱x 
natáegu rü dauxü̃guxü̃ i naanewa toxü̃ 
ínadawenü! ¡Rü wenaxarü toxü̃ nayaxu 
nhama úwa ga ítáxü̃ rü wena 
iyaxuxü̃rüxü̃! 15 Rü nhama úwa 
itoxü̃rüxü̃ rü cuma rü nhaa naanegu 
toxü̃ cumugü. Rü cumatama toxna 
cudau nhama úwa i ngexwaca̱x rüxüxü̃ 
rü igüpǘnexü̃rüxü̃. 16 ¡Ẽcü curü numaxã 
nadai i ngẽma torü uanügü i curü 
duü̃xü̃güxü̃ daixü̃ rü üxümaxã 
ínaguxchaü̃xü̃! 17 ¡Notürü toxü̃ 
rüngü̃xẽxẽ i toma i woetama toxü̃ 
cuxunetaxü̃ nax curü duü̃xü̃gü tixĩgüxü̃! 
¡Rü toxna nadau i toma ítayaxügüxü̃ 
natanüwa ga yema duü̃xü̃gü ga 
cumatama nüxü̃ cuxunetaxü̃! 18 ¡Ẽcü 
toxü̃ rüngü̃xẽxẽ rü tagutáma cuxna 
tixĩgachi! ¡Rü toxü̃ namaxẽxẽxẽ rü 
cuxnaxica tátama nixĩ i ítaca̱xaxü̃ i torü 
yumüxẽwa! 19 Pa Torü Tupana ya 
Guxãétüwa Ngẽxmacüx ¡toxü̃ rüngü̃xẽxẽ 
nax noxrirüü̃tama wüxi i nachixü̃ane i 
poraxü̃ tixĩgüxü̃ca̱x! ¡Rü toxü̃ 
nangechaxü̃ nax ngẽmaãcü torü 
uanügüme̱xẽwa ítanguxü̃xü̃ca̱x! 
SALMOS 80 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
454 
 
Tupana rü Iraéutanüxü̃maxã 
namecüma naétüwa i norü 
chixexü̃gü 
 
81
  
1 ¡Rü taãxẽãcü Tupanaca̱x 
pewiyaegü! Erü nüma nixĩ i 
tüxü̃ naporaexẽẽxü̃. ¡Ẽcü tagaãcü nüxü̃ 
pecua̱xüxü̃gü ya yimá Yacúarü Tupana! 
2 ¡Rü pãdérumaxã rü árpamaxã rü 
árpaxacümaxã pegü pepaxpe̱xegüãcüma 
pewiyaegü! 3 Rü ngẽxguma ngexwaca̱x 
nango̱xgux ya tauemacü ¡rü peyacue ya 
cornéta! Rü ngẽxgumarüxü̃ ta i 
ngẽxguma tüema yixĩxgu ¡rü peyacue! 
Rü ngẽma nixĩ i ngunexü̃ i nagu 
naxüchigaxü̃ nax Tupanaxü̃ 
icua̱xüü̃güxü̃. 4 Erü yema nixĩ ga mu ga 
Yacúarü Tupana Iraéutanüxü̃na ãxü̃. 
5 Rü yema nixĩ ga mu ga Yúchetanüxü̃na 
naxãxü̃ ga yexguma Tupana 
Eyítuanecüã̱xarü ãẽ̱xgacüxü̃ 
naxãxũnegu. Rü chama rü nüxü̃ chaxĩnü 
ga wüxi ga naga ga tama nüxü̃ 
chacuáxü̃ ga nhaxü̃: 6 “Pa 
Iraéutanüxü̃güx, marü pexü̃ 
ichaxüxweta rü pexü̃ íchanguxü̃xẽxẽ 
nawa ga yema puracü ga nagu pexü̃ 
nadaixü̃. 7 Rü yexguma guxchaxü̃wa 
peyexmagügu ga Eyítuanewa rü choxna 
pecagüe, rü chama rü pexü̃ 
íchanguxü̃xẽxẽ. Rü yema caixanexü̃ ga 
duruanexü̃ nawa ínaxũxü̃wa pexü̃ 
changãxü̃. Rü yexguma Meribáwa 
pengugügu rü nataxu̱xgu ga dexá rü 
chama rü pexü̃ chaxümare yerü nüxü̃ 
chacuáxchaü̃ ga perü õ. 8 Pa Chorü 
Duü̃xü̃güx ¡naga pexĩnüe i nhaa chorü 
ucu̱xẽ i pemaxã nüxü̃ chixuxü̃! ¡Chierü 
chauga pexĩnüegux, Pa Iraéutanüxü̃güx! 
9 Rü tama chanaxwa̱xe i namaxã 
petupanaã̱xgü i ngẽma tama aixcuma 
Tupana ixĩxü̃ rü tama chanaxwa̱xe i 
nüxü̃ pecua̱xüxü̃gü i naxchicüna̱xãgü. 
10 Rü chama nixĩ i perü Cori ya Tupana 
chixĩxü̃ ga Eyítuanewa pexü̃ 
íchanguxü̃xẽẽ̱xü̃. Rü ngẽxguma ta̱xacü 
pexü̃́ taxu̱xgux ¡rü choxna peca! Rü 
chama rü tá pexna chanaxã. 11 Notürü i 
pema i chorü duü̃xü̃gü i Iraéutanüxü̃gü, 
rü tama choxü̃́ ipexĩnüe rü tama chauga 
pexĩnüechaü̃. 12 Rü yemaca̱x nixĩ ga 
pexü̃ chayexrüxü̃ nax penaxüamaxü̃ca̱x 
ga perü chixexü̃ rü pema 
penaxwa̱xexü̃ãcüma pemaxẽxü̃ca̱x. 
13-14 Rü yexguma chi chauga pexĩnüegu, 
Pa Chorü Duü̃xü̃güx, rü chi nagu 
pexĩxgu ga yema pexü̃ chamuxü̃, Pa 
Iraéutanüxü̃güx, rü chi paxaxüchi 
chanaxãneexẽxẽ ga yema pemaxã 
rüxuanüã̱xgüxü̃ rü chi chanapoxcue”, 
nhanagürü ga Tupana. 15 Rü ngẽma 
naxchi aiexü̃ ya Cori ya Tupana, rü norü 
muü̃maxã tá nape̱xegu nayayitanü erü 
ngẽma norü poxcu rü marü namaxã 
naxuegu. 16 Notürü ngẽxguma chi norü 
duü̃xü̃gü ya Tupana naga ĩnüegu rü chi 
mexü̃ i trígumaxã nanaxüwemü rü chi 
berurewa nayaxaxegüxẽxẽ. 
 
Ãẽ̱xgacügü i guxchaxü̃arü 
mexẽẽruü̃étüwa nangexma ya 
Tupana 
 
82
  
1 Rü Tupana ãẽ̱xgacü íyixĩxü̃wa 
i dauxü̃guxü̃ i naanewa rü 
inachi nax poxcu namaxã naxueguxü̃ca̱x 
i ngẽma ãẽ̱xgacügü i guxchaxü̃arü 
mexẽẽruü̃gü i chixri norü duü̃xü̃gümaxã 
icua̱xgüxü̃. Rü nhanagürü: 
2 “¿Nhuxguxüratáta i nüxü̃ perüchauxü̃ 
nax chixri duü̃xü̃gümaxã ipecuáxü̃ rü 
SALMOS 81 
,  
82 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
455 
ngẽma chixri maxẽxü̃étüwaama nax 
pexügüxü̃? 3 Rü dücax, rü name nixĩ i 
nüxü̃ perüngü̃xẽẽgü i ngẽma duü̃xü̃gü i 
taxucürüwa nügü ípoxü̃güxü̃ rü ngẽma 
taxcutagü. Rü ẽcü nüxü̃ perüngü̃xẽxẽ i 
ngẽma ngearü diẽruã̱xgüxü̃ rü ngẽma 
nüxü̃́ nataxuxü̃ i norü ngẽmaxü̃gü. 4 ¡Rü 
ngẽma chixexü̃ i duü̃xü̃güme̱xẽwa 
ípenanguxü̃xẽxẽ i ngẽma taxucürüwama 
nügü ípoxü̃güxü̃ rü ngẽma ngearü 
diẽruã̱xgüxü̃! 5 Notürü i pemax, Pa 
Ãẽ̱xgacügüx, rü tama peãẽxü̃ pecua̱x rü 
peechitamare pemaxẽ. Rü ngẽmaca̱x 
nangexma i taxü̃ i chixexü̃ i petanüwa 
rü ngẽma duü̃xü̃gü i namaxã pecuáxü̃ rü 
pemaxã nanue. 6 Rü chama rü pexü̃ 
chaxuxgu rü tupanagü pexĩgü erü 
chauxacügü pexĩgü i chama nax 
guxãétüwa changexmaxü̃. 7 Notürü i 
pema rü guxü̃ i duü̃xü̃gürüxü̃ tá peyue. 
Rü ngexü̃rüüxü̃ i ãẽ̱xgacü i chixri norü 
duü̃xü̃gümaxã icuáxü̃rüü̃ãcü tá peyue”, 
nhanagürü ya Tupana. 8 Pa Tupanax 
¡ẽcü inachi rü nüxna naca i norü 
chixexü̃chiga i nhama i naanecüã̱xgü i 
ãẽ̱xgacügü! Erü cuma nixĩ i norü yora 
quixĩxü̃ i guxü̃ma i nachixü̃anegü. 
 
Yumüxẽ i nawa Tupanaarü 
ngü̃xẽẽca̱x ínacagüxü̃ 
 
83
  
1 Pa Tupanax ¡tauxü̃́ i 
curüchianexü̃, rü tauxü̃́ i 
ngẽxma curüxã̱ũ̱xmarexü̃! ¡Rü nangãxü̃ i 
torü yumüxẽ rü toxü̃ ínanguxü̃xẽxẽ! 
2 ¡Dücax i ngẽma curü uanügü i cuxchi 
aiexü̃! Rü nümagü rü nananuexẽxẽ i 
duü̃xü̃gü nax tama cuga naxĩnüexü̃ca̱x. 
3 Rü nüma rü meama nanangugügü rü 
naxca̱x nadaugü nax nhuxãcü tá curü 
duü̃xü̃gü i cumatama ícupoxü̃xü̃xü̃ 
naporamaegüxü̃. 4 Rü nagu narüxĩnüe 
nax nhuxãcü nua toxü̃tawa naxĩxü̃ nax 
toxü̃ nadaixü̃ca̱x nax ngẽmaãcü 
itayarüxoxochixü̃ca̱x rü taxúema nüxü̃ 
cuáxü̃ca̱x i ngẽma tochixü̃aneéga i 
Iraéu. 5 Pa Tupanax, cuxca̱x nügümaxã 
nangutaque̱xegü rü wüxigu nügümaxã 
inaxügagü nax curü duü̃xü̃güxü̃ 
nadaixü̃ca̱x. 6-7 Rü ngẽmaãcü toxca̱x 
ínayaxüãchichaü̃ i ngẽma 
Edóü̃anecüã̱xgü, rü Ismaéutanüxü̃gü ga 
Agáchetaagü, rü Moábitanüxü̃gü, rü 
Gebátanüxü̃gü, rü Amóũtanüxü̃gü rü 
Amaréchitanüxü̃gü rü Firitéutanüxü̃gü, 
rü Tírucüã̱xgü. 8 Rü woo i ngẽma 
Achíriaanecüã̱xgü rü ngẽma Lótanüxü̃gü 
rü natanügu naxãgü. 9-10 Pa Tupanax 
¡ẽcü ngẽma torü uanügüxü̃ nadai 
yexgumarüxü̃ nax cunadaixü̃ ga yema 
Miyiã́ũtanüxü̃gü rü ãẽ̱xgacü ga Chíchera 
rü ãẽ̱xgacü ga Yabíũ ga Chichóü̃arü 
ngategu yuxü̃ ga Eü̃dúwa! Rü nümagü 
rü nhu̱xmax rü waxmüanexü̃ ga 
waixümü nixĩgü. 11-12 Rü ngẽma 
churaragüarü ãẽ̱xgacügü i nhu̱xmax 
toxca̱x íyaxüãchichaü̃xü̃ ¡rü ẽcü nadai 
yexgumarüxü̃ nax cunadaixü̃ ga yema 
churaragüarü ãẽ̱xgacügü ga Orébe rü 
Cheébi! ¡Rü nadai i norü ãẽ̱xgacügü 
yexgumarüxü̃ nax cunadaixü̃ ga yema 
ãẽ̱xgacügü ga Chebá rü Chamúna ga 
curü duü̃xü̃güarü wocachitaxü̃gü 
nügüxü̃́ yauxgüchaü̃xü̃! 13 Pa Tupanax, 
rü ngẽma torü uanügü rü tanaxwa̱xe 
nax chuchuxü̃eta i buanecü 
idixgüxẽẽxü̃rüxü̃ cuyaxĩgüxẽxẽ. ¡Rü 
nhama naixatü i pagüxü̃ i buanecü 
cuenagütanüxü̃rüxü̃ yaxĩgüxẽxẽ! 14-15 Rü 
nhama üxüema i naixnecü ixaxẽẽxü̃ rü 
naguxẽẽxü̃rüxü̃ tanaxwa̱xe i curü 
SALMOS 82 
,  
83 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
456 
numaxã nawe quingẽchigü i ngẽma torü 
uanügü. ¡Rü curü numaxã namuü̃exẽxẽ! 
16 Pa Corix ¡naxãneexẽxẽ i ngẽma 
duü̃xü̃gü nax ngẽmaãcü cuxca̱x 
nadaugüxü̃ca̱x! 17 ¡Rü ẽcü naxãneexẽxẽ 
nax ngẽmaãcü guxü̃gutáma 
naxãneexü̃ca̱x rü nayuexü̃ca̱x! 18 ¡Rü 
ngẽmaãcü tá nüxü̃ nacua̱xgü nax 
cuxicatama yixĩxü̃ i Cori ya Tupana 
quixĩxü̃ rü cuxicatama yixĩxü̃ i 
guxãétüwa cungexmaxü̃ i nhama i 
naanewa! 
 
Choxü̃́ nangúchaü̃ nax 
Tupanapatawa changexmaxü̃ 
 
84
  
1 Pa Cori Pa Tupanax ya 
Guxãétüwa Ücüx, rü 
namexechi ya cupata ya üünene. 2 Rü 
poraãcü choxü̃́ nangúchaü̃ nax 
cupataa̱xtügu chaxücuxü̃. Rü guxü̃ma i 
chorü taãxẽmaxã cuxca̱x chawiyaechaü̃ 
Pa Tupana ya Guxü̃guma Maxü̃cüx. 3 Rü 
woo i chirugü rü togü i werigü rü 
naxãchica i ngẽ́ma cupatawa nax 
ngẽxma naxüxchiãxü̃güxü̃ca̱x, Pa Chorü 
Tupana Pa Chorü Ãẽ̱xgacü ya 
Guxãétüwa Ücüx. 4 Rü tataãxẽgü ya 
yíxema cupatawa ngẽxmagüxe rü 
guxü̃guma cuxü̃ icua̱xüxü̃güxe. 5 Rü 
tataãxẽgü ya yíxema cuxü̃tagu tümaarü 
ngü̃xẽẽxü̃ iyangauxe rü yíxema yáxü̃wa 
ne ĩxe nax yima curü ma̱xpǘnewa cuxü̃ 
tayarücua̱xüü̃güxü̃ca̱x. 6 Rü ngẽxguma 
ngẽma ngatexü̃ i pachitamaxü̃ i 
Naxgüxü̃etügu ãégaxü̃wa 
tangupetütanügu rü cuma rü ngẽ́ma tá 
cunamu ya pucü nax ngẽmaãcü 
nayimaxü̃ca̱x ya burawegü nax ngẽ́ma 
taxaxegüxü̃ca̱x. 7 Rü wüxichigü i 
ngunexü̃gu rü yexeraãcü tá tiporaetanü. 
Rü ngẽxguma curü ma̱xpǘne ya üünene 
ya Chiã́ũwa tangugügu, rü ngẽ́ma tá 
cuxü̃ tadaugü, Pa Tupanax. 8 Pa Cori Pa 
Tupana ya Guxãétüwa Ngẽxmacü ya 
Iraéutanüxü̃güarü Tupanax ¡rü nüxü̃ 
naxĩnü i chorü yumüxẽ! 9 Pa Tupana i 
Torü Poxü̃ruxü̃x ¡rü cuxü̃́ 
nangechaxü̃tümüxü̃ ya yimá cuma nüxü̃ 
cuxunetacü nax Iraéuanecüã̱xgüarü 
ãẽ̱xgacü yixĩxü̃ca̱x! 10 Rü ngẽma 1,000 i 
ngunexü̃ i nagu ngextámare 
changexmaxü̃arü yexera rü narümemae 
nixĩ nax wüxitama i ngunexü̃ 
cupataa̱xtüwa changexmaxü̃. Rü 
narümemae nax cua̱xpataarü daruü̃mare 
chixĩxü̃, Pa Tupanax, rü tama chixexü̃ 
ínaxügüxü̃wa nax changexmaxü̃. 11 Erü 
nüma ya Cori ya Tupana rü norü 
duü̃xü̃güxü̃ nibáixmaxü̃ rü ínanapoxü̃. 
Rü yíxema tama naxügüxe i ngẽma 
chixexü̃ rü nüma ya Tupana rü tüxü̃ 
nangechaü̃ rü tüxü̃ nicua̱xüxü̃ rü tama 
tüxna nanachu̱xu i norü mexü̃. 12 Pa Cori 
Pa Tupana ya Guxãétüwa Ngẽxmacüx, 
rü tataãxẽgü ya yíxema aixcuma cugu 
yaxõgüxe. 
 
¡Wenaxarü toxü̃ rüngü̃xẽxẽ, Pa 
Tupanax! 
 
85
  
1 Pa Corix, toma nax curü 
duü̃xü̃gü i Yacútanüxü̃gü nax 
tixĩgüxü̃ rü cuma rü poraãcü tomaxã 
cumecüma rü wenaxarü toxü̃ cutaãxẽxẽxẽ. 
2 Rü marü toxü̃́ nüxü̃ curüngüma i torü 
chixexü̃gü rü pecádugü ga cupe̱xewa 
taxüxü̃. 3 Rü yema nax tomaxã cunuxü̃ rü 
marü ícurüngüxmüxü̃chi. 4 Pa Tupana ya 
Torü Maxẽxẽẽruxü̃x, rü nhu̱xmax rü 
tanaxwa̱xe i wenaxarü toétüwa cuchogü. 
Rü tama name i tomaxã cunuecha. 5 ¿Ẽ̱xna 
SALMOS 83 
– 
85 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
457 
cuyadaxẽxẽ nax guxü̃gutáma tomaxã 
cunuechaxü̃? 6 ¿Rü tama ẽ̱xna i wenaxarü 
toxü̃ ícurüdagüxẽẽxü̃ nax ngẽmaãcü 
cumaxã tataãxẽgüxü̃ca̱x i tomax i curü 
duü̃xü̃gü nax tixĩgüxü̃? 7 Pa Cori Pa 
Tupanax ¡toxü̃ nangechaxü̃ rü toxü̃ 
ínanguxü̃xẽxẽ! 8 Rü nhu̱xmax rü tá 
icharüxĩnü i ngẽma nüxü̃ yaxuxü̃ ya Cori 
ya Tupana erü norü duü̃xü̃gü i naga 
ĩnüexü̃maxã tá nüxü̃ nixu nax marü 
namaxã inangüxmüxü̃. Notürü tama 
nanaxwa̱xe nax wena norü chixexü̃ca̱x 
nawoeguxü̃. 9 Rü aixcuma nixĩ ya Tupana i 
tüxna nangaicamaxü̃ nax tüxü̃ 
nangü̃xẽẽxü̃ca̱x ya yíxema naga ĩnüexe. 
Rü ngẽmaãcü i ngẽma norü üüne rü torü 
naanewa tá nangexma. 10 Rü ngẽxguma 
Tupana norü duü̃xü̃gütanüwa ngẽxmagu, 
rü tá nügü nangechaü̃gü rü tá nügümaxã 
nixaixcumagü rü tá nügümaxã 
inarüngüxmüxe rü tá meama niwe̱xgü i 
norü maxü̃wa. 11 Rü duü̃xü̃gü rü tá 
nügümaxã nixaixcuma rü ngẽma rü 
guxü̃wama tá nango̱x nhama wüxi i 
nanetü i waixümüwa ngóxü̃rüxü̃. Rü 
ngẽma nax mea namaxẽxü̃ i duü̃xü̃gü rü tá 
ta meama nango̱x nhama üa̱xcü i 
caixanexü̃pechitawa ngóxü̃rüxü̃. 12 Rü 
nümatama ya Cori ya Tupana rü tá pucü 
ínananguxẽxẽ rü ngẽma tórü naanewa rü 
tá mea narüxügü i tanetügü. 13 Rü 
ngẽxguma tatanüwa nangexmagu ya Cori 
ya Tupana, rü tá aixcuma mea naxca̱x 
tamaxẽ. Rü nüma rü tá tüxü̃ narüngü̃xẽẽ 
nax nacümagu ixĩxü̃. 
 
Cuxicatama nixĩ i Tupana quixĩxü̃ 
 
86
  
1 Pa Corix ¡choxü̃́ nüxü̃ naxĩnü i 
chorü yumüxẽ! Erü poraãcü 
ngúxü̃ chinge rü guxchaxü̃wa 
changexma. 2 ¡Rü choxna nadau! Erü 
chama rü cumaxã chixaixcuma. ¡Rü 
choxü̃ ínanguxuchixẽxẽ! Erü cuma nixĩ i 
chorü Tupana quixĩxü̃ rü cugu nixĩ i 
chayaxõxü̃. 3 ¡Pa Cori Pa Tupanax, cuxü̃́ 
changechaxü̃tümüxü̃! Erü guxü̃ma i 
oragu rü chorü yumüxẽwa rü cuxna 
chacaecha. 4 Pa Corix, chama nax curü 
duü̃xü̃ chixĩxü̃ ¡rü ẽcü choxü̃ 
nataãxẽxẽxẽ! Erü cumaxã nixĩ i 
chidexaxü̃ i chorü yumüxẽwa. 5 Erü 
cumax, Pa Corix, rü cumecüma rü nüxü̃ 
icurüngüma i torü chixexü̃gü. Rü 
aixcuma tüxü̃ cungechaü̃ ya yíxema 
curü ngü̃xẽẽca̱x cuxna caxe. 6 Pa Corix 
¡choxü̃́ nüxü̃ naxĩnü i chorü yumüxẽ! 
¡Rü choxü̃ nangãxü̃ rü choxna naxã i 
ngẽma cuxna naxca̱x chaca̱xü̃! 7 Rü 
nhu̱xmax nax guxchaxü̃wa 
changexmaxü̃, rü cuxna chaca erü cuma 
rü guxü̃guma choxü̃ cungãxü̃ga. 8 Rü 
nataxuma i to i tupana i cumaxã 
wüxiguxü̃, Pa Corix. Rü taxúema tanaxü 
i ngẽma taxü̃ i mexü̃gü i cuma cuxüxü̃. 
9 Pa Corix, cuma nixĩ ga cunangóexẽẽxü̃ 
i guxü̃ma i nachixü̃anegü. Rü ngẽma 
nachixü̃anegü rü tá cuxca̱x naxĩ nax 
cuxü̃ nataxẽẽgüxü̃ca̱x rü cuxü̃ 
yacua̱xüü̃güxü̃ca̱x. 10 Erü cuxicatama 
nixĩ nax Tupana quixĩxü̃. Rü cuma nixĩ i 
nüxü̃ cucua̱xüchixü̃ rü cunaxüxü̃ i 
ngẽma taxü̃ i mexü̃gü i curü poramaxã 
cuxüxü̃. 11 Pa Corix ¡choxü̃ nawe̱x i 
ngẽma cumaxü̃ nax aixcuma nagu 
chixũxü̃ca̱x! Rü chanaxwa̱xe i choxü̃́ 
cunangúchaü̃xẽxẽ nax cuxü̃ 
chicua̱xüüxü̃ca̱x. 12 Pa Cori Pa Chorü 
Tupanax, rü guxü̃ma i chorü maxü̃maxã 
tá cuxü̃ chicua̱xüxü̃. Rü guxü̃gutáma 
chanataxẽxẽ i cuéga. 13 Rü nataxüchi i 
SALMOS 85 
,  
86 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
458 
curü ngechaü̃ i cha̱u̱xca̱x. Rü marü 
choxna cuyaxũgachixẽxẽ i ngẽma yu 
nax tama naxmaxü̃gu chixücuchixü̃ca̱x. 
14 Pa Tupanax, rü nangexma i nhuxre i 
duü̃xü̃gü i tama cugu rüxĩnüexü̃ rü nügü 
icua̱xüxü̃güxü̃ rü máxwa̱xegüxü̃, rü 
chauxchi aiexü̃, rü ngẽma rü choxü̃ 
nima̱xgüchaü̃. 15 Notürü i cumax, Pa 
Corix, rü Tupana ya mecümacü rü 
ngechaü̃wa̱xecü quixĩ. Rü cuma rü 
yaxna tomaxã cuxĩnü, rü poraãcü toxü̃ 
cungechaü̃, rü guxü̃guma tomaxã 
quixaixcuma. 16 ¡Rü choxü̃ nadawenü 
nax curü duü̃xü̃ chixĩxü̃! ¡Rü cuxü̃́ 
changechaxü̃tümüxü̃! ¡Rü pora choxna 
naxã! ¡Rü choxü̃ ínanguxuchixẽxẽ 
naxme̱xwa i ngẽma duü̃xü̃gü i choxü̃ 
ima̱xgüchaxü̃xü̃! 17 ¡Rü choxü̃ 
rüngü̃xẽxẽ! ¡Rü choxna naxã i wüxi i 
cua̱xruxü̃ nax ngẽmawa nangóxü̃ca̱x nax 
chamaxã cumecümaxü̃ rü ngẽma 
chauxchi aiexü̃ naxãneexü̃ca̱x i 
ngẽxguma nüxü̃ nadaugügu! Erü cumax, 
Pa Corix, rü guxü̃guma choxü̃ 
curüngü̃xẽẽ rü choxü̃ cutaãxẽxẽxẽ. 
 
Tupanaarü ĩane ya Yerucharéü̃xü̃ 
nicua̱xüxü̃gü 
 
87
  
1 Rü yima ma̱xpǘne ya Chiã́ũgu 
nixĩ i naxüxü̃ ya yima 
Tupanaarü ĩane ya Yerucharéü̃. 2 Rü 
nüma ya Cori ya Tupana rü poraãcü 
nüxü̃ nangechaü̃ ya yima ĩane 
guxü̃nema ya naigü ya Iraéuanearü 
ĩanearü yexera. 3 Pa Tupanaarü Ĩanex, 
rü mexechixü̃ i ore cuchiga nixugü. 4 Rü 
natanüwa i ngẽma duü̃xü̃gü i choxü̃ 
cua̱xgüxü̃ rü nangexma i duü̃xü̃gü i 
Eyítuanegu buexü̃, rüe̱xna 
Babiróniaanegu buexü̃, rüe̱xna 
Firitéugüanegu buexü̃, rüe̱xna Tíruarü 
ĩanegu buexü̃ rüe̱xna Echiopíaanegu 
buexü̃. Rü wüxichigü i ngẽmagü rü 
poraãcü ngẽma ĩane i nagu nabuxü̃maxã 
nataãxẽ. 5 Notürü guxü̃arü yexera 
nataãxẽgü i ngẽma Yerucharéü̃gu 
buexü̃. Erü nümatama ya Tupana ya 
guxãétüwa ngẽxmacü rü nüxü̃ naxuneta 
ya yima ĩane nax noxrü yixĩxü̃. 6 Rü 
ngẽma popera i nawa nango̱xégagüxü̃ i 
duü̃xü̃gü, rü Tupana rü tá nüxü̃ 
nawüneta i ngẽma duü̃xü̃égagü i 
Yerucharéü̃gu buexü̃. 7 Rü ngẽma 
Yerucharéü̃wa wiyaegüxü̃ rü ngẽma 
paxetagüxü̃ rü nhanagürügü tá: 
“Guxü̃ma i chorü taãxẽ rü cuwa 
nangexma, Pa Yerucharéü̃x”, 
nhanagürügü tá. 
 
Pa Corix ¿tü̱xcüü̃ tama choxü̃ 
cucuáxchaxü̃? 
 
88
  
1 Pa Corix, Pa Chorü Tupanax, 
Pa Chorü Maxẽẽruxü̃x, 
ngunecü rü chütacü rü cuxna chaca nax 
choxü̃ curüngü̃xẽẽxü̃ca̱x. 2 ¡Rü choxü̃́ 
nüxü̃ naxĩnü i chorü yumüxẽ, rü choxna 
naxã i ngẽma cuxna naxca̱x chaca̱a̱xü̃! 
3 Rü poraãcü taxü̃ i guxchaxü̃ chauétü 
nangu rü nagu charüxĩnü rü 
ngẽmamaxã tá chayu. 4 Rü duü̃xü̃güca̱x 
rü marü yuexü̃tanüwa changexma erü 
marü nataxuma i chorü pora. 5 Rü nua 
yuexü̃tanüwa choxü̃ nata̱xgü. Rü chama 
rü wüxi i duü̃xü̃ i daigu yuxü̃ rü 
itáxü̃rüxü̃ chixĩ. Rü nhama wüxi i duü̃xü̃ 
i nüxü̃ cuxoxü̃ rü nüxü̃ 
icurüngümaxü̃rüxü̃ chixĩ. 6 Rü ngẽma 
ãxmaxü̃ i ma̱xmaxü̃chixü̃wa choxü̃ 
cuta̱x i ngextá ínawaanexüchixü̃wa. 7 Rü 
chauétü cunanguxẽxẽ i ngẽma curü nu. 
SALMOS 86 
– 
88 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
459 
Rü poraãcü ãũcümaxü̃wa choxü̃ 
cungexmaxẽxẽ nhama dexágu 
inguxgurüxü̃. 8 Rü ngẽma 
chamücügüãẽwa ícunanguxẽxẽ nax 
choxna naxĩgüxü̃ca̱x. Rü wüxi i norü 
guxchaxẽẽruxü̃ choxü̃ quixĩxẽxẽ. Rü 
nhama wüxi i poxcuxü̃ i taxucürüwama 
inhaxü̃rüxü̃ chixĩ. 9 Rü ngẽma nax 
poraãcü chaxauxechaxü̃gagu rü düxwa 
chixoxetü. Rü guxü̃ma i ngunexü̃gu rü 
cuxca̱x chaxunagüme̱xẽãcüma cuxna 
chaca, Pa Corix, rü auxãcüma cumaxã 
nüxü̃ chixu i chorü guxchaxü̃. 10 ¿Rü 
ta̱xacüwa i choxü̃́ namexü̃ i ngẽma taxü̃ 
i mexü̃gü i curü poramaxã cuxüxü̃ ega 
marü chayu̱xgux? ¿Rü nhuxãcü i wüxi i 
yuxü̃ rü moxẽ cuxna naxã? 11 Rü 
ngẽxguma chayu̱xgu rü axmaxü̃wa 
changexmagu ¿rü nhuxũcürüwa 
duü̃xü̃gümaxã nüxü̃ chixu nax nhuxãcü 
quixaixcumaxü̃ rü toxü̃ cungechaxü̃xü̃? 
12 Rü ngẽma yuexü̃tanüwa i ngextá 
ínaxẽanexü̃wa ¿rü tayíxemaxü̃ ya texé 
ya nüxü̃ ixuxe nax quixaixcumaxü̃ rü 
taxü̃ i mexü̃gü cuxüxü̃? 13 Notürü i 
chamax, Pa Corix, rü cuxna nixĩ i 
chaca̱xü̃ rü guxü̃guma i pa̱xmama rü 
cumaxã nixĩ i chidexaxü̃. 14 ¿Rü tü̱xcüü̃ 
nixĩ i choxü̃ cuxoxü̃, Pa Corix, rü tü̱xcüü̃ 
nixĩ i cha̱u̱xcha̱xwa iquicúxü̃? 15 Rü 
changextü̱xügucürüwatama rü 
guxchaxü̃wa changexmaecha rü 
ngẽmamaxã wixguxuchi chayu. Rü 
poraãcü yaxna namaxã chaxĩnü ga 
yema guxchaxü̃gü ga cuma cha̱u̱xca̱x 
ícunguxẽẽxü̃. Rü nhu̱xmax rü düxwa 
marü tama namaxã chapora. 16 Rü 
ngẽma curü nu i ãũcümaxü̃ rü marü 
chauétüwa nangu rü choxü̃ 
narüporamae. 17 Rü guxü̃ i oragu rü 
ngẽma curü nu rü choxü̃ ínayáeguãchi 
nhama wüxi ya tacü ya mucürüxü̃. 18 Rü 
cuma rü marü choxna cuyaxĩgachixẽxẽ i 
guxü̃ma i ngẽma chamücügü rü yema 
ü̃pa namaxã chaxãmücügüxü̃. Rü 
nhu̱xmax rü ngẽma ẽanexü̃xicatama 
nixĩ i namaxã chaxãmücüxü̃. 
 
Tupana rü Dawímaxã inaxuneta 
 
89
  
1 Pa Corix, guxü̃gutáma chorü 
wiyaewa nüxü̃ chixu nax cuma 
rü cumecümaxü̃chixü̃. Rü guxü̃gutáma 
duü̃xü̃gümaxã nüxü̃ chixu nax cuma rü 
aixcumacü quixĩxü̃. 2 Rü tá namaxã 
chanacaeane nax cuma rü guxü̃guma 
toxü̃ cungechaü̃xü̃, rü ngẽma nax 
quixaixcumaxü̃ rü taguma naxüchicüü 
nhama dauxü̃guxü̃ i naane taguma 
üchicüüxü̃rüxü̃. 3 Rü cuma rü gumá curü 
duü̃xü̃ ga cumatama cuyaxucü ga 
Dawímaxã icuxuneta rü nhacurügü 
nüxü̃: 4 “Rü tá cutaagümaxã chanaxuegu 
nax nümagü tá yixĩxü̃ i guxü̃gutáma 
cuchicüxü ãẽ̱xgacügü yixĩgüxü̃ i 
Iraéutanüwa”, nhacurügü. 5 Pa Tupanax, 
guxü̃ma i ngẽma dauxü̃wa ngẽxmagüxü̃ 
rü cuxü̃ nicua̱xüxü̃gü naxca̱x i ngẽma 
taxü̃gü i mexü̃gü i curü poramaxã 
cuxüxü̃. Rü ngẽma curü orearü 
ngeruü̃gü i dauxü̃cüã̱x rü tá cuxü̃ 
nicua̱xüxü̃gü erü aixcumacü quixĩ. 6 Rü 
nataxuma i ta̱xacü i woo i dauxü̃guxü̃ i 
naanewa i cumaxã wüxiguxü̃, Pa Cori 
Pa Tupanax. 7 Erü cuma rü Tupana ya 
poracü rü ãũcümacü quixĩ. Rü curü 
orearü ngeruü̃gü i dauxü̃cüã̱x rü cuxü̃ 
ínachomaeguãchi. 8 Pa Cori Pa Tupana 
ya Guxãétüwa Ngẽxmacüx, rü guxü̃ma i 
pora rü guxü̃ma i ore i aixcuma ixĩxü̃ rü 
cuwa ne naxũ. Rü nataxuma i ta̱xacü i 
SALMOS 88 
,  
89 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
460 
cumaxã wüxiguxü̃. 9 Rü cuma rü namaxã 
icucua̱x i ngẽma már i ãũcümaxü̃ rü 
ícuyachaxãchixẽxẽ i norü yuape ya 
taxüchicü. 10 Rü cuma rü cunanguxẽxẽ 
ga Eyítuane nhama wüxi i churara i 
poraxü̃ i daigu yuxü̃rüxü̃. Rü cuchacüxü 
ya poraxüchinemaxã cunawoone i 
ngẽma cumaxã rüxuanügüxü̃. 11 Rü 
ngẽma dauxü̃guxü̃ i naane rü nhama i 
naane rü cuxrügü nixĩ erü cumatama 
nixĩ i cunaxüxü̃ rü cunango̱xẽẽxü̃ 
namaxã i guxü̃ma i ngẽma nawa 
ngẽxmagüxü̃. 12 Rü cuma nixĩ i 
cunango̱xẽẽxü̃ i nórchi rü sú. Rü yima 
ma̱xpǘnegü ya Tabú rü Ermóü̃ rü 
ngẽma cuéga taãxẽãcü nagu nicagüxü̃. 
13 Rü yima cuchacüxü rü naporaxüchi. 
Rü yima curü tügünechacüxü rü napora 
rü yimamaxã nüxü̃ curüporamae i 
ngẽma cumaxã rüxuanügüxü̃. 14 Rü 
ngẽxguma curü tochicaxü̃wa 
curütoxgux nax cunangugüxü̃ca̱x i 
wüxichigü i duü̃xü̃arü maxü̃, rü guxü̃ma 
wüxiguraxü̃ãcüma cunangugü rü 
aixcuma nawe̱xgu i ngẽma namaxã 
cuxueguxü̃ i wüxichigü. Rü cuma rü 
aixcuma ngechaxü̃wa̱xecü rü 
ixaixcumacü quixĩ. 15 Pa Corix, 
nataãxẽgü i ngẽma duü̃xü̃gü i nüxü̃ 
cuáxü̃ nax taãxẽãcü cuxü̃ yacua̱xüü̃güxü̃ 
rü aixcuma curü oregu namaxẽxü̃ nax 
ngẽmaãcü curü ngóonexü̃wa 
nangexmagüxü̃. 16 Rü nataãxẽgü i 
ngẽma curü duü̃xü̃gü i guxü̃guma 
cumaxã taãxẽgüxü̃ rü naxca̱x daugüxü̃ 
nax cucümagu naxĩxü̃. 17 Rü aixcuma 
nixĩ i curü duü̃xü̃güarü poraxẽẽruxü̃ 
quixĩxü̃ rü cuma nixĩ i nüxü̃ 
curüngü̃xẽẽxü̃ nax cucümagu naxĩxü̃ca̱x. 
Rü ngẽma yexeraãcü nax tiporaetanüxü̃ 
rü curü ngúchaü̃gagu nixĩ. 18 Rü nüma 
ya Cori rü tórü poxü̃ruxü̃ nixĩ. Rü nüma 
nixĩ i tórü ãẽ̱xgacü ya üünecü i yixema i 
Iraéutanüxü̃ nax ixĩgüxü̃. 19 Rü nũxcüma 
rü curü duü̃xü̃güxü̃ nüxü̃ cudauxẽxẽ i 
ẽxü̃guxü̃ rü yemaacü namaxã quidexa, 
rü nhacurügü nüxü̃: “Chama rü nüxü̃ 
chaxuneta i wüxi i chorü duü̃xü̃ i 
poraxü̃ rü guxãétüwa chanangexmaxẽxẽ 
rü poraãcü nüxü̃ charüngü̃xẽẽ. 20 Rü 
nüma nixĩ ya yimá chorü duü̃ ya Dawí. 
Rü yexguma chorü chíxü̃ i üünexü̃maxã 
chanabaerugu rü nüxü̃ chaxuneta nax 
chorü duü̃xü̃güarü ãẽ̱xgacü yixĩxü̃ca̱x. 
21 Rü chama rü guxü̃gutáma nüxü̃ 
charüngü̃xẽẽ rü chorü poramaxã tá 
chanaporaxẽxẽ. 22 Rü ngẽma namaxã 
rüxuanüã̱xgüxü̃ rü taxũtáma naxca̱x 
ínayaxüãchi. Rü ngẽma chixri maxẽxü̃ 
rü taxũtáma nüxü̃ narüporamaegü. 23 Rü 
ngẽma namaxã rüxuanüã̱xgüxü̃ rü 
chama rü tá nagu chayanaxoxẽxẽ rü tá 
nüxna chayaxĩgachixẽxẽ. Rü tá 
chanadai i ngẽma naxchi aiexü̃. 24 Rü 
chama rü poraãcü tá nüxü̃ changechaü̃, 
rü namaxã tá chixaixcuma. Rü tá 
yexeraãcü chayaporaxẽẽchigü. 25 Rü 
chama rü tá aixcuma nüxna chanaxã i 
pora nax namaxã inacuáxü̃ca̱x i ngẽma 
naane i Már i Mediterániuwa ixügüxü̃ 
rü nhu̱xmata natü i Eufrátewa nguxü̃. 
26 Rü nüma rü tá nhanagürü choxü̃: 
‘Cuma nixĩ i chaunatü quixĩxü̃ rü chorü 
Tupana ya choxü̃ ípoxü̃cü rü choxna 
daucü quixĩxü̃’, nhanagürü tá. 27 Rü 
chama rü nhama chaune ya yacürüxü̃ tá 
namaxã chixĩ. Rü guxü̃ma i 
nachixü̃anegüarü ãẽ̱xgacügüétüwa tá 
chanangexmaxẽxẽ. 28 Rü ngẽma chorü 
ngechaü̃ rü guxü̃gutáma naxü̃tawa 
SALMOS 89 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
461 
nangexma. Rü yema chorü uneta ga 
namaxã nüxü̃ chixuxü̃ rü tagutáma 
inayarüxo. 29 Rü ngẽma nataagü rü 
nachicüxü guxü̃gutáma nüxí 
Iraéuanecüã̱xgüarü ãẽ̱xgacügü nixĩgü 
nhu̱xmatáta nagú i naane. 30-31 Notürü 
ngẽxguma chi nüxna yaxĩgachigu i 
ngẽma chorü ngu̱xẽẽtae rü tama nagu 
namaxẽgu i ngẽma chorü mugü rü 
chixri naga naxĩnüegu i chorü ore rü 
tama yanguxẽẽgüã̱xgu i ngẽma namaxã 
nüxü̃ chixuxü̃, 32 rü aixcuma tá 
chanapoxcue nagagu nax tama chauga 
naxĩnüexü̃ rü poraãcü tá nüxna 
chanacua̱i̱xca. 33 Notürü taxũtáma nüxü̃ 
charüxo nax nüxü̃ changechaü̃xü̃ ya 
Dawí rü aixcumaxü̃chi tá chayanguxẽxẽ 
i ngẽma namaxã nüxü̃ chixuxü̃. 34 Rü 
taxũtáma chanangexrü i ngẽma chorü 
uneta ga namaxã nüxü̃ chixuxü̃ rü 
aixcuma tá chayanguxẽxẽ i guxü̃ma i 
ngẽma chorü ore. 35 Rü noxtacüma 
chorü üüneégagu ichaxuneta rü 
tagutáma chanawomüxẽxẽ. 36 Rü ngẽma 
nataagü rü nüxí nachicüxü guxü̃gutáma 
Iraéuanecüã̱xgüarü ãẽ̱xgacügü nixĩgü 
nhama üa̱xcü ibáixechaxü̃rüxü̃. 37 Rü 
nhama tauemacü guxü̃guma ngóxü̃rüxü̃ 
rü ngẽxgumarüxü̃ guxü̃gutáma 
Iraéuanecüã̱xgüarü ãẽ̱xgacügü nixĩgü 
nhama dauxü̃guxü̃ i naane 
ngẽxmaechaxü̃rüxü̃”, nhacurügü choxü̃, 
Pa Tupanax. 38 Notürü i nhu̱xmax rü 
nüxü̃ cuxo rü tama nüxü̃ cucuáxchaü̃ ya 
yimá ãẽ̱xgacü ya cumatama nüxü̃ 
cuxunetacü. Rü namaxã cunu. 39 Rü 
ngẽma curü uneta ga curü duü̃xü̃maxã 
nüxü̃ quixuxü̃ rü marü cuyanaxoxẽxẽ rü 
nüxna cunayaxu nax ãẽ̱xgacü yixĩxü̃. 
40 Rü ngẽma norü ĩanearü poxeguxü̃ rü 
cuyangóxnaxẽxẽ rü yima norü ĩgü rü 
cuyawa̱xgüxẽxẽ. 41 Rü guxü̃ma i ngẽma 
togü i duü̃xü̃gü i ngẽ́ma chopetüxü̃ rü 
naxca̱x nangĩ̱x i ta̱xacü i nüma 
nanaxwa̱xexü̃. Rü ngẽma nachixü̃anegü 
i nüxna ngaicamagüxü̃ rü nüxü̃ nacugüe 
ya yima ĩane. 42 Rü cuma rü cunangexrü 
i ngẽma namaxã rüxuanüã̱xgüxü̃ nax 
taãxẽãcüma curü duü̃xü̃güxü̃ nadaixü̃ rü 
nüxü̃ naporamaegüxü̃. 43 Rü ngẽma curü 
duü̃xü̃güarü tara rü cuyatécaxẽxẽ, rü 
tama nüxü̃ curüngü̃xẽẽ i ngẽxguma norü 
uanügümaxã nügü nadaixgux. 44 Rü 
ngẽma norü pora rü cunanguxẽxẽ, rü 
ícunata̱xüchi ya yimá norü ãẽ̱xgacü. 
45 Rü marü cunanuxẽxẽ i norü maxü̃, rü 
poraãcü cunaxãneexẽxẽ. 46 Pa Corix ¿rü 
nhuxguxüratáta i nüxü̃ curüchauxü̃ nax 
iquicúxü̃? ¿Ẽ̱xna guxü̃gutáma wüxi ya 
üxü ya naiechanerüxü̃ yixĩxü̃ i curü nu? 
47 Pa Corix ¡nüxna nacua̱xãchi rü ngẽma 
chorü maxü̃ rü nax nanuxũxü̃! Rü yimá 
duü̃ ya cuma cuxücü rü tama nama̱x i 
norü maxü̃. 48 Rü taxúema texé 
tamaxecha rü taguma tayu. Rü taxúema 
texé nawa ítanguxuchi i yuarü pora. 
49 Pa Corix ¿ngexü̃ ga yema curü 
ngechaü̃ ga noxri Dawímaxã nüxü̃ 
quixuxü̃ ga yexguma icuxunetagu nax 
aixcuma guxü̃gutáma nüxü̃ 
cungechaxü̃xü̃? 50 Pa Corix ¡dücax i 
toma nax curü duü̃xü̃gü tixĩgüxü̃, rü 
togu nidauxcüraxü̃gü i muxü̃ma i 
duü̃xü̃gü! Rü ngẽma rü poraãcü chorü 
maxü̃newa nangu̱x. 51 Pa Corix, 
ngẽmaãcü nixĩ i ngúxü̃ toxü̃ ningexẽxẽ 
rü chixexü̃ tomaxã yaxugüexü̃ i ngẽma 
curü uanügü. Rü ngẽmaãcü ngextá 
ínaxũxü̃wa rü chixri nachiga nidexagü 
ya yimá cumatama nüxü̃ cuxunetacü 
SALMOS 89 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
462 
nax curü duü̃xü̃ yixĩxü̃. 52 Rü guxü̃guma 
namexechi ya Cori ya Tupana. Rü 
ngẽmaãcü yixĩ. 
 
Tupana rü guxü̃guma namaxecha 
notürü i duü̃xü̃gü rü nayuewa̱xe 
 
90
  
1 Pa Cori Pa Tupanax, cuma rü 
woetama torü poxü̃ruxü̃ quixĩ 
rü guxü̃guma cuxme̱xwa tangexmagü. 
2 Rü nũxcümaxü̃chima naxü̃pa nax 
cunaxüxü̃ ga nhama ga naane rü norü 
ma̱xpǘnegü rü woetama marü Tupana 
quixĩ. Rü cuma rü guxü̃gutáma 
cungexmaecha. 3 Rü cuma rü cuxü̃́ 
natauxcha nax wena waixümüxü̃ 
cuyaxĩxẽxẽ ya duü̃xü̃ i ngẽxguma 
tomaxã cunaxuegu̱xgu nax tayuexü̃ rü 
nhacu̱xgu: “¡Pa Duü̃xü̃güx, wena 
waixümüxü̃ pexĩgüx!” nhacu̱xgu. 4 Rü 
1000 ya taunecü rü cuxca̱x rü nhama 
wüxitama i ngunexü̃ i ngupetüxü̃rüxü̃ 
nixĩ, rü nhuxre i ora i chütaxü̃rüxü̃ nixĩ. 
5 Rü cuma rü wüxi i paxaãchica̱xmare 
toxna cunaxã i maxü̃ rü paxama 
tixüpetü nhama wüxi i pexãchi 
üpetürüxü̃. 6 Rü toma rü nhama maxẽ i 
pa̱xmama ya̱u̱xatüxü̃ notürü yáuanecü 
rünhẽ̱xẽxü̃ rü yuxü̃rüxü̃ tixĩgü. 7 Rü 
aixcuma i ngẽma curü nu rü toxü̃ nadai 
rü toxü̃ namuü̃exẽxẽ. 8 Rü torü pecádugü 
rü torü chixexü̃gü i cúãcü taxüxü̃ rü 
cupe̱xewa nango̱xoma. 9 Rü ngẽmagagu i 
curü nu rü toétü nangu rü torü maxü̃ rü 
paxama nagu̱x. Rü nhama wüxi i 
ngü̃ãcüürüxü̃ paxama naxüpetü ya torü 
taunecügü. 10 Rü 70 ya taunecü nixĩ ya 
woetama nagu imaxẽcü. Rü yíxema 
rüporamaegüxe rü 80 ya taunecüwa 
tangugü. Notürü yíxema máxarü 
maxü̃ã̱güxe rü tümaca̱x ínangu i 
ngúxü̃gü rü guxchaxü̃gü. Rü yimá torü 
taunecügü rü torüxü̃ paxama 
nangupetü. 11 Pa Tupanax ¿rü texé nüxü̃ 
tacua̱x nax nhuxãcü poraãcü 
naxãũcümaxü̃ i curü nu? ¿Rü texé nüxü̃ 
tacua̱x nax naxca̱x tamuü̃xü̃ i ngẽma 
curü nu? 12 Pa Tupanax ¡rü toxü̃ nüxü̃ 
nacua̱xẽxẽ nax nanoxrexü̃ i torü 
ngunexü̃gü! ¡Rü toxü̃ rüngü̃xẽxẽ nax 
mea cuxca̱x tamaxẽxü̃ nagu ya yimá 
taunecügü ya toxna cuxãcü! 13 Pa Corix 
¡toxca̱x natáegu! ¡Rü tauxü̃́ i 
cuyamáchigüxẽxẽxü̃ nax toxca̱x 
cutáeguxü̃! Rü toma nax curü duü̃xü̃gü 
tixĩgüxü̃ rü ¡cuxü̃́ tangechaxü̃tümüxü̃gü! 
14 ¡Rü guxü̃guma i noxri yangunegu rü 
toxna naxã i curü ngechaxü̃! Rü 
ngẽxguma i toma rü guxü̃gutáma 
taãxẽãcüma cuxca̱x tawiyaegü. 15 Rü 
gumá taunecügü ga ngúxü̃ nagu 
tingegücüe̱xpü̱x ¡rü toxna naxã ya 
taunecügü ya nagu tataãxẽgücü! 16 ¡Rü 
toxü̃ nüxü̃ nadauxẽxẽ i curü üüne rü 
wenaxarü toxca̱x naxü ga yema taxü̃gü 
ga mexü̃gü ga nũxcüma curü poramaxã 
cuxüxü̃ nax ngẽmaãcü i toma rü totaagü 
nüxü̃ daugüxü̃ca̱x! 17 Pa Cori Pa Torü 
Tupanax, rü tanaxwa̱xe i tomaxã 
cumecüma rü toxü̃ cungechaü̃. ¡Rü ẽcü 
toxü̃ rüngü̃xẽxẽ nax mea 
ínanguxuchixü̃ca̱x i ngẽma puracü i 
taxüxü̃! Rü tanaxwa̱xe i aixcuma 
ngẽmaãcü mea ínanguxuchi. 
 
Cori ya Tupana rü tórü 
 
poxü̃ruxü̃ nixĩ 
 
91
  
1 Rü tataãxẽ ya yíxema 
naxme̱xwa ngẽxmaxe ya yimá 
guxãétüwa ngẽxmacü ya Tupana, erü 
nüma rü tüxna nadau. 2 Rü chama rü 
SALMOS 89 
– 
91 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
463 
nhachagürü cuxü̃: “Pa Corix, rü 
cuxicatama nixĩ i chorü cu̱xchicaxü̃ 
quixĩxü̃, rü chorü poxü̃ruxü̃ quixĩxü̃ rü 
chorü Tupana ya cuxü̃́ chayaxõcü 
quixĩxü̃”, nhachagürü cuxü̃. 3 Rü 
Tupanaxicatama nixĩ ya cuxü̃ ípoxü̃cü 
nüxna i ngẽma ãũcümaxü̃ i cuechita 
duü̃xü̃gü cuxca̱x ixügüxü̃, rü nüxna i 
ngẽma da̱xaweanegü i yuwa tüxü̃ gaxü̃. 
4 Rü nüma rü tá nügüpe̱xátütüü̃wa cuxü̃ 
nangexmaxẽxẽ rü ngẽ́ma rü taxuxü̃táma 
cuxü̃ nangupetü. Rü nüma rü tá 
aixcuma cuxna nadau rü tá cuxü̃ 
ínapoxü̃. 5 Rü nhu̱xmax rü marü 
taxuca̱xma naxca̱x cumuü̃ i ngẽma 
ãũcümaxü̃gü i chütacü ngẽxmaxü̃ rü 
woo yima curü uanügüarü chuxchigü ya 
ngunecü cuxca̱x yamugüne. 6 Rü marü 
taxuca̱xma naxca̱x cumuü̃ i ngẽma 
da̱xaweane i chütacü ínguxü̃ rü woo 
ngẽma ãũcümaxü̃ i ngunecü ínguxü̃. 
7 Rü woo curü to̱xoxwecüwagu tayuegu 
ya 1,000 rü curü tügünecüwagu 
tayuegu ya 10,000 notürü i cuxü̃ rü 
taxuxü̃táma nangupetü. 8 Rü cuma rü tá 
nüxü̃ cudau i ngẽma duü̃xü̃gü i 
chixexü̃arü poxcu. Notürü i cuma rü 
taxuxü̃táma cuxca̱x ínangu. 9-10 Erü 
nhu̱xmax nax cunayaxuxü̃ ya Cori ya 
Tupana nax curü cu̱xchicaxü̃ yixĩxü̃ca̱x 
rü curü poxü̃ruxü̃ yixĩxü̃ca̱x ¿rü 
nhuxũcürüwa ta̱xacürü chixexü̃ cuxna 
nangu rü woo ta̱xacürü da̱xaweane 
cupatawa nguxgux? 11 Rü nüma rü tá 
norü orearü ngeruü̃gü i dauxü̃cüã̱xü̃ 
namu nax cuxna nadaugüxü̃ca̱x i ngextá 
ícuxũxü̃wa. 12 Rü nümagü rü tá cuxü̃ 
ningĩgü rü ngẽmaãcü tá cuxü̃ nigagü 
nax tama guxchaxü̃gu cunguxü̃ca̱x. 13 Rü 
ngẽxguma rü tá aitanügu quixũ rü 
ngo̱xotanügu quixũ rü ãxtapetanügu 
quixũ (rü taxuxü̃táma cuxü̃ nangupetü). 
14 Erü nüma ya Cori ya Tupana rü 
nhanagürü: “Rü yíxema choxü̃ 
ngechaxü̃xe rü chama rü tá tüxü̃ 
íchapoxü̃ rü tá tüxü̃ chatachigaxẽxẽ erü 
choxü̃́ tayaxõ. 15 Rü ngẽxguma choxna 
tacaxgu rü chama rü tá tüxü̃ 
changãxü̃ga rütá tümaxü̃tawa 
changexma. Rü ngẽxguma guxchaxü̃ 
tüxü̃ üpetügu rü tá nawa tüxü̃ 
íchanguxuchixẽxẽ rü poraãcü tá 
tümamaxã chataãxẽ. 16 Rü tá 
chanama̱xẽxẽ i tümaarü maxü̃ i nhama i 
naanewa. Rü tá tüxna chanaxã i maxü̃ i 
taguma gúxü̃ erü choxü̃́ tayaxõ”, 
nhanagürü ya Cori ya Tupana. 
 
Wiyae i Tupanaxü̃ namaxã 
icua̱xüüxü̃ 
 
92
  
1 Pa Corix ya Guxãétüwa 
Ngẽxmacüx, rü name nixĩ nax 
moxẽ cuxna taxãgüxü̃ rü torü 
wiyaemaxã cuxü̃ ticua̱xüü̃güxü̃. 2 Rü 
wüxichigü i pa̱xmama rü chütaxü̃ 
tanaxunagü nax cuma rü cumecümaxü̃ 
rü quixaixcumaxü̃. 3 ¡Rü ngĩxã 
Tupanaca̱x tawiyaegü ãcúnüxü̃ i 
paxetaruü̃maxã tüxü̃ 
napaxpe̱xegüãcüma! 4 Pa Corix, cuma rü 
ngẽma cha̱u̱xca̱x cuxüxü̃maxã choxü̃ 
cutaãxẽxẽxẽ. Rü ngẽma mexü̃ i cuxüxü̃ 
rü taãxẽ choxna naxã. 5 Pa Corix, 
namexechi i ngẽma cuxüxü̃. Rü curü ĩnü 
rü taxumaama nawüxigu. 6 Rü ngẽma 
tama naãxẽxü̃ icuáxü̃xicatama nixĩ i 
tama nüxü̃ cua̱xgüchaü̃xü̃ nax nhuxãcü 
namexechixü̃ i curü puracü. 7 Rü ngẽma 
chixexü̃gu rüxĩnüexü̃ rü chixri maxẽxü̃ i 
duü̃xü̃gü rü nimu nhama maxẽ i 
SALMOS 91 
,  
92 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
464 
bacaxü̃rüxü̃, notürü yixcüra rü tá 
narüxoxochi. 8 Notürü i cumax, Pa Cori 
Pa Tupanax, rü guxü̃guma guxãétüwa 
cungexmaecha. 9 Notürü i ngẽma curü 
uanügü, Pa Cori Pa Tupanax, rü tá 
inayarüxo. Rü guxü̃ma i ngẽma chixexü̃ 
ügüxü̃ rü tá nawoone. 10 Rü cuma rü 
yexeraãcü choxü̃ quiporaxẽẽchigü 
nhama wüxi i tuirurüxü̃. Rü 
pumáramaxã choxü̃ cubaeru. 11 Rü tá 
choxü̃ nüxü̃ cudauxẽxẽ nax nhuxãcü 
poxcu namaxã cuxueguxü̃ i chorü 
uanügü. Rü chama rü tá nüxü̃ chaxĩnü i 
norü axu i ngẽma chixri maxẽxü̃. 12 Rü 
ngẽma mea maxẽxü̃ i duü̃xü̃gü rü 
nhama tema ya bacacürüxü̃ tá nixĩgü. 
Rü tá nimexechi yima ocayiwa ya 
Líbanuwa ngẽxmagünerüxü̃. 13 Rü Cori 
ya Tupanapatawa tá nangexmagü rü 
ngẽ́ma tá nataãxẽgü. 14 Rü woo 
ngẽxguma nayaegu rü tá 
nixãxacüetanüama rü guxü̃gutáma 
naporae. 15 Rü tá nüxü̃ nixugügü rü 
nhanagürügü tá: “Nüma ya Cori ya 
yimá chorü poxü̃ruxü̃ rü nixaixcuma rü 
nawa rü nataxuma i ta̱xacürü chixexü̃”, 
nhanagürügü tá. 
 
Cori ya Tupana rü ãẽ̱xgacü nixĩ 
 
93
  
1 Rü nüma ya Cori ya Tupana 
rü ãẽ̱xgacü nixĩ. Rü norü üüne 
nicu̱xcuchi rü naporaxüchi. Rü nüma rü 
nachicagu nanaxǘ i nhama i naane nax 
tama ngẽ́ma yaxũgachixü̃ca̱x. 2 Rü 
nũxcümacürüwa, Pa Corix, rü ãẽ̱xgacü 
quixĩ rü guxü̃guma woetama 
cuyexmaecha. 3 Pa Corix, rü ngẽma 
taxtügü rü naxãũgaxü̃chiügü rü nata i 
norü yuapegü. 4 Notürü i cuma nax 
dauxü̃wa cungexmaxü̃, rü yima 
taxtügüarü yuape i poraãcü ãũgaxü̃arü 
yexeraxüchi cupora. 5 Pa Corix, ngẽma 
curü mugü rü taguma naxüchicüü rü 
taguma inarüxo. Rü ngẽma curü üüne 
rü guxü̃guma yima cupata namaxã 
nanga̱xãẽ. Ãẽ̱xgacügü i guxchaxü̃arü 
mexẽẽruü̃étüwa nangexma ya Tupana. 
 
Tupana nixĩ i namaxã icuáxü̃ i 
nhama i naanecüã̱x i duü̃xü̃gü 
 
94
  
1 ¡Rü cugü inawe̱x, Pa Cori Pa 
Tupanax! Erü cuxme̱xwa nixĩ i 
nangexmaxü̃ nax poxcu namaxã 
cuxueguxü̃ i ngẽma chixexü̃ ügüxü̃. 2 Rü 
cuma nixĩ i namaxã icucuáxü̃ i nhama i 
naanecüã̱x i duü̃xü̃gü. ¡Rü inachi rü 
napoxcue i ngẽma nügü icua̱xüxü̃güxü̃! 
3 Pa Corix ¿rü nhuxguxüratáta 
icuyachaxãchixẽẽgüxü̃ nax nataãxẽgüxü̃ 
i ngẽma chixexü̃ ügüxü̃? 4 Rü guxü̃ma i 
ngẽma chixexü̃ ügüxü̃ rü 
nadauxcüraxü̃wa̱xegü rü togüétüwa 
nügü naxǘgüxẽxẽ rü norü poramaxã 
nügü nicua̱xüxü̃gü. 5 Pa Corix, nümagü 
rü curü duü̃xü̃güxü̃ nachixeãẽgü rü tüxü̃ 
nacugüe. 6 Rü tüxü̃ nadai ya yíxema 
yutegüxe, rü yíxema taxcutagü, rü 
yíxema to i nachixü̃anecüã̱x ixĩgüxe. 
7 Rü nümagü rü nhanagürügü: “Yimá 
Cori ya Yacúarü Tupana rü tama nüxü̃ 
nadau i ngẽma ixüxü̃ rü taxũtáma nüxü̃ 
nacua̱x”, nhanagürügü. 8 Pa Duü̃xü̃gü i 
Ngeãxẽmaregüxü̃ rü Tama Peãxẽxü̃ 
Icuáxex ¿rü nhuxguxüratáta i peãxẽxü̃ 
pecuáxü̃? 9 ¿Rü pexca̱x rü tama nüxü̃ 
naxĩnü ya yimá Tupana ya naxücü i 
pexmachi̱xẽ? ¿Rü pexca̱x rü tama nüxü̃ 
nadau ya yimá pexetüarü üruxü̃? 10 ¿Rü 
pexca̱x rü yimá nachixü̃anegüarü 
poxcuruxü̃ rü taxũtáma pexü̃ napoxcu? 
SALMOS 92 
– 
94 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
465 
¿Rü pexca̱x rü taxũtáma nüxü̃ nacua̱x ya 
yimá duü̃xü̃güxü̃ ngúexẽẽcü nax 
naãxẽxü̃ yacuáxü̃ca̱x? 11 Dücax, rü nüma 
ya Cori ya Tupana rü nüxü̃ nacua̱x nax 
naechitamare namaxẽxü̃ i duü̃xü̃gü. 
12 Pa Corix, rü tataãxẽ ya yíxema ucu̱xẽ 
tüxna cuxãxe rü yíxema tüxü̃ 
cungu̱xẽxẽ́xẽ. 13 Erü ngẽxguma aixcuma 
tanayaxu̱xgu i curü ucu̱xẽ rü tá 
tümaãẽxü̃ tacua̱x i ngẽxguma 
guxchaxü̃gü tümaca̱x ínguxgu. Notürü 
ngẽma chixexü̃arü üruxü̃ rü cuma rü 
naxca̱x cunamexẽxẽ i wüxi i ãxmaxü̃ 
nax ngẽmagu yangucuchixü̃ca̱x. 14 Rü 
nüma ya Cori ya Tupana rü tagutáma 
ínanawogü i norü duü̃xü̃gü rü tagutáma 
nüxna nixũ nax nüxica ngẽ́ma 
nawogüxü̃ca̱x. 15 Rü ngẽma aixcuma 
mexü̃ i nacüma rü tá wena duü̃xü̃güca̱x 
natáegu. Rü guxü̃ma i duü̃xü̃gü i 
mexü̃gu rüxĩnüexü̃ rü tá nagu naxĩ. 
16 ¿Rü texé tá choxü̃ ítapoxü̃ nüxna i 
ngẽma chixri maxẽxü̃ rü ngẽma 
chixexü̃arü üruü̃gü? 17 Rü ngẽxguma chi 
Cori ya Tupana tama choxü̃ rüngü̃xẽẽgu 
rü chama rü chi marü chayu. 18 Rü 
ngẽxguma nhachagu: “Pa Corix, 
ngẽmatama chixexü̃gu changu”, 
nhachagu, rü cuma rü choxü̃ 
cungechaü̃ãcüma choxü̃ curüngü̃xẽẽ. 
19 Rü ngẽxguma guxchaxü̃wa 
changexmagu rü chauãxẽ rü namaxã 
napaxgux, rü cuma rü choxü̃ 
ícurüdaxẽxẽ rü choxü̃ cutaãxẽxẽxẽ. 20 Rü 
cumax, Pa Tupanax, rü tama namaxã 
cuxãmücü i ngẽma ãẽ̱xgacügü i 
guxchaxü̃arü mexẽẽruü̃gü i chixri 
duü̃xü̃gümaxã icua̱xgüxü̃ rü tama mea 
mugü nüxü̃ ixugüãcüma nanamexẽxẽ i 
duü̃xü̃güarü guxchaxü̃gü. 21 Erü ngẽma 
duü̃xü̃gü rü nügümaxã nagu narüxĩnüe 
nax nhuxãcü tüxü̃ napoxcuexü̃ ya 
yíxema taxuxü̃ma i chixexü̃ ügüchiréxe. 
Rü tümamaxã nanaxuegugü nax tayuxü̃. 
22 Notürü nüma ya Cori nixĩ i chorü 
cu̱xchicaxü̃ rü nhama nutapechita 
icúxü̃rüxü̃ choxü̃ ípoxü̃cü. 23 Rü nüma ya 
Cori rü tá nanadai i ngẽma chixri 
maxẽxü̃ i duü̃xü̃gü nagagu i ngẽma 
chixexü̃ i naxügüxü̃. Rü tórü Tupana rü 
aixcumaxü̃chi tá nanadai i ngẽma 
duü̃xü̃gü. 
 
Taãxẽãcü Cori ya Tupanaca̱x 
tawiyaegü 
 
95
  
1 ¡Rü nua pexĩ rü taãxẽãcü 
naxca̱x tawiyaegü ya Cori ya 
Tupana! ¡Rü ngĩxã naxca̱x tawiyaegü ya 
yimá tórü poxü̃ruxü̃ rü tórü 
maxẽxẽẽruxü̃! 2 ¡Rü ngĩxã naxca̱x taxĩ rü 
moxẽ nüxna taxã rü wiyaegümaxã nüxü̃ 
ticua̱xüxü̃gü! 3 Erü nüma ya Cori ya 
Tupana rü naporaxüchi rü naétüwa naxü 
i guxü̃ma i ngẽma tupanagüneta ixĩgüxü̃. 
4 Rü naxme̱xwa nangexma i guxü̃ma i 
ngẽma mairaxü̃arü aixepewa 
ngẽxmagüxü̃ rü yima ma̱xpǘnegü ya 
máchanexü̃chigüne. 5 Rü ngẽma már rü 
noxrü nixĩ yerü nümatama nanango̱xẽxẽ. 
Rü nümatama nixĩ ga naxme̱xmaxã 
naxüãxü̃ ga nhama ga naane. 6 ¡Rü nua 
pexĩ rü ngĩxã nape̱xegu tacaxã́pü̱xügü rü 
nüxü̃ ticua̱xüxü̃gü ya Cori ya Tupana ya 
tüxü̃ ücü! 7 Rü nüma nixĩ i tórü Tupana 
yixĩxü̃ rü yixema rü norü duü̃xü̃gü tixĩgü. 
Rü yixema rü nhama norü carnérugürüxü̃ 
nüxü̃́ tixĩgü. ¡Rü nhu̱xmax rü nüxü̃́ 
iperüxĩnüe i ngẽma pemaxã nüxü̃ 
yaxuxü̃! 8 Erü nüma rü nhanagürü: 
“Tama name nax choxü̃ pexoexü̃ yema 
SALMOS 94 
,  
95 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
466 
perü o̱xigü choxü̃ oegurüxü̃ ga yexguma 
taxúema ixãpataxü̃wa nayexmagügu ga 
Meribáwa rü Máchawa. 9 Rü yéma nixĩ ga 
perü o̱xigü ga choxü̃ naxügüxü̃ rü woo 
nüxü̃ nax nadaugüxü̃ ga yema taxü̃ ga 
mexü̃gü ga nape̱xewa chaxüxü̃. 10 Rü 40 
ga taunecü namaxã chanu ga yema 
duü̃xü̃gü rü nhachagürü: ‘Nhaa duü̃xü̃gü 
rü tama choxü̃́ inaxĩnüechaü̃ i chorü 
ucu̱xẽgü, rü ngẽma nümatama nagu 
naxĩnüexü̃gu naxĩ’, nhachagürü. 11 Rü 
yemaca̱x chorü numaxã namaxã 
chanaxuegu nax taxũtáma nawa 
nangugüxü̃ i ngẽma naane i nagu 
chanangü̃güxẽẽchaü̃xü̃”, nhanagürü ga 
Tupana. 
 
¡Ngexwaca̱xü̃xü̃ i wiyaegu Cori ya 
Tupanaca̱x pewiyaegü! 
 
96
  
1 ¡Rü ngexwaca̱xü̃xü̃ i wiyaegu 
Cori ya Tupanaca̱x pewiyaegü i 
guxãma i pemax i nhama i naanewa 
maxẽxü̃! 2 ¡Rü naxca̱x pewiyaegü rü nüxü̃ 
pecua̱xüxü̃gü! ¡Rü guxü̃ i ngunexü̃gügu 
penaxunagü nax nüma yixĩxü̃ i tüxü̃ 
namaxẽxẽẽxü̃! 3 ¡Rü guxü̃ma i 
nachixü̃anecüã̱xmaxã nüxü̃ pexuchiga 
nax nüma rü naxüünexü̃ rü naxüãxü̃ i 
muxü̃ma i mexü̃gü i norü poramaxã 
naxüxü̃! 4 Erü nüma ya Cori ya Tupana rü 
guxãétüwa nangexma, rü ngẽmaca̱x 
name nax nüxü̃icatama icua̱xüü̃güxü̃. Erü 
nüma rü naxãũcümaxü̃chi rü guxü̃ma i 
ngẽma duü̃xü̃gü namaxã tupanaã́xü̃étüwa 
nangexma. 5 Rü ngẽma togü i 
nachixü̃anegüarü tupanagü rü taxuxü̃ma 
nixĩgü. Notürü nüma ya Cori ya Tupana 
nixĩ ga naxüxü̃ i guxü̃ma i ngẽma 
dauxü̃wa nüxü̃ idauxü̃. 6 Rü nüma 
ínangexmaxü̃wa rü nangóone. Rü 
napatawa nangexma i pora rü guxü̃ma 
namexechi. 7 Pa Guxü̃ma i 
Nachixü̃anecüã̱x ¡rü nüxü̃ pexuchigagü 
nax nüma ya Tupana rü nüxicatama nixĩ i 
aixcuma naporaxü̃ rü naxüünexü̃! 8 ¡Rü 
nüxü̃ pengechaü̃güãcüma nüxü̃ 
pecua̱xüxü̃gü! Erü nüma rü guxãétüwa 
nangexma. ¡Rü napataa̱xtügu pechocuxü̃ 
namaxã i perü ãmaregü! 9 ¡Rü nüxü̃ 
pecua̱xüxü̃gü nawa ya yima napata ya 
mexechine! Rü name nixĩ nax guxü̃ma i 
duü̃xü̃gü i nhama i naanewa maxẽxü̃ rü 
nape̱xegu nacaxã́pü̱xügü. 10 ¡Rü guxü̃ma i 
nachixü̃anecüã̱xgümaxã nüxü̃ pexu rü 
nhapegügü: “Nüma ya Cori ya Tupana 
nixĩ i ãẽ̱xgacü ya guxãétüwa ngẽxmacü 
yixĩxü̃”, nhapegügü! Rü nüma rü 
wüxitama ga namaxü̃gu nayaxũxẽxẽ ga 
nhama ga naane nax tama ngẽma 
namaxü̃na yaxũgachixü̃ca̱x. Rü nüma nixĩ 
i meama guxü̃ma i nachixü̃anegümaxã 
inacuáxü̃. 11 Rü nataãxẽgü i dauxü̃guxü̃ i 
naane rü nhama i naane. Rü 
ngẽxgumarüxü̃ ta norü taãxẽmaxã 
naxãũga i ngẽma már, rü naxãũgatanü i 
guxü̃ma i ngẽma nawa ngẽxmagüxü̃. 
12-13 Rü nataãxẽ ta i naane rü guxü̃ma i 
nanetügü i nagu togüxü̃. Rü ngẽma naigü 
i naixnecüwa ngẽxmagüxü̃ rü name nixĩ i 
taãxẽãcü nicuxcu nape̱xewa ya Cori ya 
Tupana ya núma ũcü. Erü nüma ya Cori 
ya Tupana rü nua tá naxũ nax nhama i 
naanemaxã inacuáxü̃ca̱x. Rü nüma rü 
aixcuma meama tá guxü̃ma i 
nachixü̃anegümaxã inacua̱x. 
 
Nüma ya Cori nixĩ i ãẽ̱xgacü yixĩxü̃ 
 
97
  
1 ¡Nataãxẽ, Pa Nhama i Naanex! 
Rü Pa Muxü̃ i Capaxũgüx ¡rü 
petaãxẽgü! Erü nüma ya Cori ya Tupana 
SALMOS 95 
– 
97 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
467 
nixĩ i guxü̃arü ãẽ̱xgacü yixĩxü̃. 2 Rü 
pamüemaxü̃ i caixanexü̃maxã 
ínaxümaeguãchi. Rü nüma nixĩ i 
ãẽ̱xgacü i aixcuma mea nangugüxü̃ i 
wüxichigü i duü̃xü̃güarü maxü̃. Rü 
aixcuma nawe̱xgu i ngẽma namaxã 
naxueguxü̃ i wüxichigü. 3 Rü wüxi i 
üxüema rü nape̱xegu nixũ, rü 
ngẽmamaxã ínanagu i norü uanügü i 
nacüwawa ngẽxmagüxü̃. 4 Rü yimá norü 
ãẽmacü rü nhama i naanewa nanguema. 
Rü nüma i nhama i naane rü nidu̱xru̱x i 
ngẽxguma nüxna nanguemagu. 5 Rü 
nape̱xewa ya Cori ya nhama i naanearü 
yora ixĩcü rü yima ma̱xpǘnegü rü 
inadexgü nhama werarüxü̃. 6 Rü guxü̃ma 
i ngẽma dauxü̃wa nüxü̃ idauxü̃ rü tüxü̃ 
nüxü̃ nacua̱xẽxẽ nax nüma ya Tupana rü 
ãẽ̱xgacü ya mecü yixĩxü̃. Rü guxü̃ma i 
duü̃xü̃gü i nhama i naanecüã̱x rü nüxü̃ 
nadaugü nax nhuxãcü naxüünexü̃ i 
nümax. 7 Rü Tupanape̱xewa 
inarümaxãchitanü i ngẽma duü̃xü̃gü i 
namaxã taãxẽgüxü̃ i 
tupananetachicüna̱xãgü rü nüxü̃ 
icua̱xüü̃güxü̃. Erü guxü̃ma i ngẽma 
duü̃xü̃gü i namaxã tupanaã̱xgüxü̃ rü 
Cori ya Tupanape̱xegu 
inarümaxãchitanü. 8 Pa Corix, yima ĩane 
ya Yerucharéü̃ rü guxü̃ma ya yima 
Yudáanearü ĩanegü rü nataãxẽgü 
namaxã i curü mugü. 9 Erü cumax, Pa 
Cori ya Guxãétüwa Ngẽxmaxex, rü 
namaxã icucua̱x i guxü̃ma i nhaa naane. 
Rü cuma rü guxü̃ma i ngẽma 
tupananetagüétüwa cungexma. 10 Rü 
nüma ya Cori ya Tupana rü tüxü̃ 
nangechaü̃ ya yíxema nüxü̃ oxe i ngẽma 
chixexü̃. Rü tüxna nadau ya yíxema 
aixcuma naga ĩnüexe rü tüxü̃ ínapoxü̃ 
naxme̱xwa i ngẽma chixri maxẽxü̃ i 
duü̃xü̃gü. 11 Rü ngẽma duü̃xü̃gü i mea 
maxẽxü̃ca̱x nixĩ i yangunexü̃xü̃. Rü 
ngẽma taãxẽ i aixcuma ixĩxü̃ rü ngẽma 
duü̃xü̃gü i tama chixexü̃ ügüxü̃ca̱x nixĩ. 
12 Pa Duü̃xü̃gü i Mea Maxẽxü̃x ¡rü 
namaxã petaãxẽgü ya Cori, rü nüxü̃ 
pecua̱xüxü̃gü! Erü naxüüne. 
 
Nüma ya Cori ya Tupana ya 
aixcuma guxü̃étüwa ücü 
 
98
  
1 ¡Rü ngexwaca̱xü̃xü̃ i wiyaegu 
Cori ya Tupanaca̱x pewiyaegü! 
Yerü muxü̃ma ga mexü̃ ga taxü̃gü norü 
poramaxã naxü. Rü nachacüxü ya 
üünene rü poranemaxã tórü uanügüxü̃ 
narüporamae. 2 Rü nüma ya Cori rü 
nanaxunagü nax tórü uanügüxü̃ 
naporamaexü̃. Rü guxü̃ma i 
nachixü̃anegüxü̃ nüxü̃ nadauxẽxẽ nax 
nhuxãcü tamaxã namecümaxü̃. 3 Erü 
nüma rü tüxü̃ nangechaü̃ rü tama nüxü̃ 
narüngüma ga norü uneta ga tórü 
o̱xigümaxã nüxü̃ yaxuxü̃. Rü yema nax 
tórü uanügüxü̃ naporamaexü̃ rü guxü̃ i 
naanewa nanguchiga. 4 Pa Duü̃xü̃gü i 
Nhama i Naanewa Maxẽxü̃x ¡rü 
taãxẽãcü naxca̱x pewiyaegü ya Tupana! 
¡Rü tagaãcü perü wiyaegümaxã nüxü̃ 
pecua̱xüxü̃gü! 5 ¡Rü árpamaxã 
pepaxetagüãcüma naxca̱x pewiyaegü ya 
Cori! ¡Rü perü paxetaruü̃gü i 
ãcúnüxü̃maxã pegü pepaxpe̱xegüãcüma 
naxca̱x pewiyaegü! 6 ¡Rü perü 
paxetaruü̃gü i nagu picuegüxü̃maxã 
taãxẽãcüma ãẽ̱xgacü ya Coripe̱xewa 
pewiyaegü! 7 Rü name nixĩ nax norü 
taãxẽmaxã naxãũgaxü̃ i ngẽma már rü 
guxü̃ma i nawa ngẽxmagüxü̃. Rü 
ngẽxgumarüxü̃ ta i nhama i naane rü 
SALMOS 97 
,  
98 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
468 
guxü̃ma i duü̃xü̃gü i nawa maxẽxü̃ rü 
name nixĩ nax nataãxẽgüxü̃. 8-9 Rü 
guxü̃ma i natügü rü name nixĩ i Cori ya 
Tupanaca̱x naxãũgatanüxü̃ nhama 
napéxme̱xgüxü̃rüxü̃. Rü guxü̃nema ya 
ma̱xpǘnegü rü name nixĩ i 
Tupanape̱xewa nataãxẽgü. Erü nüma rü 
nua naxũ nax nhama i naanemaxã 
iyacuáxü̃ca̱x. Rü nüma rü aixcuma tá 
guxü̃ma i nachixü̃anecüã̱xmaxã meama 
inacua̱x. 
 
Nüma ya Cori ya Tupana rü 
guxü̃ma i ãẽ̱xgacügüétüwa 
nangexma 
 
99
  
1 Nüma ya Cori rü ãẽ̱xgacü nixĩ. 
Rü norü tochicaxü̃ rü ngẽma 
taxre i dauxü̃cüã̱xchicüna̱xãgü i 
ixãxpe̱xátüxü̃arü ngãxü̃wa nangexma. 
Rü nape̱xewa rü norü muü̃maxã 
nidu̱xrue i guxü̃ma i nachixü̃anecüã̱xgü 
rü woo i nhama i naane rü nidu̱xru̱x. 
2 Rü nüma ya Cori ya ma̱xpǘne ya 
Chiã́ũgu ãchiü̃cü rü guxü̃étüwa 
nangexma. Rü nüma nixĩ i guxü̃ma i 
nachixü̃anecüã̱x i duü̃xü̃gümaxã 
inacuáxü̃. 3 Rü name nixĩ i nüxü̃ 
ticua̱xüü̃güxü̃ ya yimá Cori ya 
guxãmaxã icuácü rü ãũcümacü erü 
nüma rü naxüüne. 4 Rü cumax, Pa Corix, 
rü ãẽ̱xgacü ya poraxüchicü quixĩ rü curü 
me nixĩ nax meama guxü̃ma i 
duü̃xü̃gümaxã icucuáxü̃. Rü cumatama 
nixĩ i nüxü̃ quixuxü̃ nax cupe̱xewa rü 
nawüxiguxü̃ i guxü̃ma i duü̃xü̃gü. Rü 
toma nax Iraéutanüxü̃gü tixĩgüxü̃ rü 
cuma rü aixcuma meama tomaxã 
icucua̱x rü ngẽma mugü ga toxna 
cuxãxü̃ rü meama niwe̱x. 5 ¡Rü nüxü̃ 
pecua̱xüxü̃gü ya yimá Cori ya tórü 
Tupana ixĩcü! ¡Rü nape̱xegu 
pecaxã́pü̱xügü! Erü nüma rü naxüüne. 
6 Rü gumá Moiché rü Aróũ nixĩ ga 
Tupanape̱xewa tórü o̱xigüétüwa 
íchogügüxü̃. Rü nüma ga Chamué ga 
Tupanaarü orearü uruxü̃ rü norü 
yumüxẽwa Tupanaarü ngü̃xẽẽca̱x ínaca. 
Rü nüma ga Cori ya Tupana rü 
nanangãxü̃ga ga norü yumüxẽ. 7 Rü 
nüma ga Tupana rü yema caixanexü̃wa 
Moichémaxã rü Aróũmaxã nidexa rü 
nümagü rü meama nayanguxẽxẽ ga 
norü mugü ga nüxna naxãxü̃. 8 Rü 
cumax, Pa Cori Pa Torü Tupanax, rü 
cunangãxü̃güxü̃. Rü cuma rü yema torü 
o̱xigüxü̃ cupoxcue ga yexguma chixexü̃ 
naxügügu, notürü nüxü̃́ nüxü̃ 
icurüngüma ga norü chixexü̃ ga 
yexguma Moiché rü Aróũ naétüwa 
chogügügu. 9 ¡Rü nüxü̃ pecua̱xüxü̃gü ya 
yimá Cori ya tórü Tupana ixĩcü! ¡Rü 
yima napata ya norü ma̱xpǘne ya 
üünenewa ngexmanepe̱xegu 
pecaxã́pü̱xügü! Erü nüma ya Cori ya 
tórü Tupana rü naxüüne. 
 
Cori ya Tupana rü tüxü̃ nangóexẽxẽ 
rü noxrügü tixĩgü 
 
100
  
1 Pa Duü̃xü̃gü i Nhama i 
Naanewa Maxẽxü̃x ¡rü 
taãxẽãcü naxca̱x pewiyaegü ya Cori ya 
Tupana! 2 ¡Rü taãxẽãcü penataxẽxẽ ya 
Cori! ¡Rü taãxẽãcü naxca̱x pewiyaegü rü 
nüxü̃ pecua̱xüxü̃gü! 3 ¡Rü nüxna 
pecua̱xãchie nax nüma ya Cori rü 
Tupana yixĩxü̃! Rü nüma nixĩ i tüxü̃ 
nango̱xẽẽxü̃ rü tama yigütama 
tango̱xẽxẽ. Rü norü duü̃xü̃gü tixĩgü 
nhama carnérugü i norü yoraarü 
nachitaxü̃wa ngẽxmagüxü̃rüxü̃. 4 ¡Rü 
SALMOS 98 
– 
100 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
469 
nua naxü̃tawa pexĩ, rü napatagu 
pechocu, rü perü wiyaegümaxã nüxü̃ 
pecua̱xüxü̃gü rü moxẽ nüxna pexãgü! 
¡Rü nüxü̃ pexu nax aixcuma 
namexechixü̃ i nümax! 5 Erü nüma ya 
Cori rü namecüma rü ngẽma norü 
ngechaü̃ rü guxü̃guma nangexmaecha. 
Rü ngẽma nax yaxaixcumaxü̃ rü taguma 
inayacua̱x. 
 
Ãẽ̱xgacü ga Dawí rü Tupanamaxã 
inaxuneta 
 
101
  
1 Pa Cori Pa Tupanax, rü 
chorü wiyaemaxã cuxü̃ 
chicua̱xüxü̃ naxca̱x nax toxü̃ 
cungechaxü̃xü̃ rü tomaxã mea icucuáxü̃. 
2 Rü chanaxwa̱xe nax aixcuma mea 
cuxca̱x chamaxü̃xü̃. ¿Rü nhuxgu tá 
chauxü̃tawa cuxũ nax choxü̃ 
curüngü̃xẽẽxü̃ca̱x? Rü ngẽmaãcü 
aixcuma tá name i chorü maxü̃ 
nape̱xewa i chapatacüã̱xgü. 3 Rü 
taxũtáma marü naxca̱x íchidau i 
ta̱xacürü chixexü̃. Rü tama namaxã 
chataãxẽ i ngẽma duü̃xü̃gü i tama 
Tupanaga ĩnüexü̃. Rü taxũtáma 
chanayaxu. 4 Rü tá nüxü̃ chaxo i ngẽma 
ĩnügü i chixexü̃ i chauãxẽwa íngugüxü̃. 
Erü taxuxü̃ma i ta̱xacürü chixexü̃ 
chaxüxchaü̃. 5 Rü tá 
chayanangeã̱xgüxẽxẽ i ngẽma duü̃xü̃gü i 
namücügüechita chixri tümachiga 
idexagüxü̃. Rü taxũtáma yaxna namaxã 
chaxĩnü i ngẽma duü̃xü̃gü i 
to̱xguã̱xétüwa nügü ügüxẽẽchaü̃xü̃ rü 
ngẽma norü poramaxã nügü 
icua̱xüü̃güxü̃. 6 Rü tá naxca̱x chadau i 
yatügü i aixcuma mea maxẽxü̃ nax 
chauxü̃tawa nangexmagüxü̃ca̱x rü chorü 
ngü̃xẽẽruü̃gü yixĩgüxü̃ca̱x. 7 Rü ngẽma 
womüxẽẽwa̱xegüxü̃ rü tá nangechica i 
chapatawa. Rü taxuxü̃táma idorata̱xáxü̃ 
chauxü̃tawa nangexma. 8 Rü wüxichigü i 
ngunexü̃gu rü tá naxca̱x chadau i 
guxü̃ma i ngẽma chauchixü̃anewa 
chixexü̃ ügüxü̃ nax íchanawoxü̃xü̃ca̱x 
nawa ya daa Cori ya Tupanaarü ĩane. 
 
Naxi̱xãchiãẽcüarü yumüxẽ 
 
102
  
1 Pa Corix, ¡choxü̃́ nüxü̃ 
naxĩnü i chorü yumüxẽ! 
¡Rü nayaxu i ngẽma tagaãcü cumaxã 
nüxü̃ chixuxü̃! 2 ¡Rü tauxü̃́ i 
cha̱u̱xcha̱xwa iquicúxü̃ i ngẽxguma 
guxchaxü̃wa changexmagu! ¡Rü choxü̃́ 
nüxü̃ naxĩnü i chorü yumüxẽ! ¡Rü paxa 
choxü̃ nangãxü̃ i ngẽxguma cuxna 
chacagügu! 3 Erü nhaa chorü maxü̃ rü 
nhama caixanexü̃rüxü̃ paxa inarüxo. Erü 
poraãcü chida̱xawe rü nhama üxüwa 
íngexmaxü̃rüxü̃ chinai nax chixaxünexü̃. 
4 Rü chorü maxü̃ne rü nayarümaxãchi 
nhama maxẽ yarümaxãchicürüxü̃. Rü 
ngẽmaca̱x chaxoóbü rü tama chataiya. 
5 Rü chaxauxechamare. Rü ngẽmaca̱x 
düxwa chixaxüchi rü cha̱u̱xcha̱xmü rü 
chauxchina̱xãwa nayaxũ̱x. 6 Rü wüxi i 
cüchana i chianexü̃wa ngẽxmaxü̃rüxü̃ 
chixĩ, rüe̱xna nhama cüchana i 
ĩanechitaxü̃wa ngẽxmarüxü̃ chixĩ. 7 Rü 
tama chape. Rü nhama wüxi i weri i 
nüxicatama ĩãca̱xwe̱xwa axü̃rüxü̃ chixĩ. 
8 Rü ngẽma chamaxã rüxuanügüxü̃ rü 
taguma nüxü̃ narüchaue nax chixri 
chauchiga yadexagüxü̃ rü chauégamaxã 
naguxchigagüxü̃. 9-10 Rü ngẽma nax 
ngúxü̃ chingexü̃gagu rü tama chataiya 
rü düxwa tanimuca chanangõ̱xmare. Rü 
ngẽma chorü axexü̃ rü 
chauxgüxü̃etümaxã naxãéxü̃ erü 
SALMOS 100 
– 
102 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
470 
chamaxã cunuxũchi. Rü ãẽ̱xgacüwa 
choxü̃ cunguxẽxẽ nax yixcüra choxü̃ 
curütáexü̃ca̱x. 11 Rü ngẽma chorü 
ngunexü̃gü rü paxa naxüpetü nhama 
wüxi i ga̱u̱xchipeta̱xü̃rüxü̃. Rü 
chayarümaxãchi nhama wüxi ya 
maxẽrüxü̃. 12 Notürü i cumax, Pa Corix, 
rü guxü̃guma ãẽ̱xgacü quixĩ. Rü ngẽma 
cuéga rü guxü̃gutáma nüxna 
nacua̱xãchie. 13 Pa Corix, ¡inachi rü cuxü̃́ 
naxauxãchitümüxü̃ ya curü ĩane ya 
Yerucharéü̃! Erü marü nawa nangu i 
ngunexü̃ nax tomaxã curüngüxmüxü̃ rü 
toxü̃́ nüxü̃ icuyarüngümaxü̃ i ngẽma 
torü chixexü̃. 14 Rü toma nax curü 
duü̃xü̃gü tixĩgüxü̃ rü nüxü̃ tangechaü̃ ya 
yimá Yerucharéü̃tapü̱xarü nutagü, rü 
poraãcü toxü̃́ nangu̱x nax nhuxãcü nagu 
napogüexü̃. 15-16 Rü ngẽxguma nüma ya 
Cori norü üünemaxã taxca̱x nango̱xgux 
rü tüxü̃ nangü̃xẽẽgux nax wena 
tanamexẽẽxü̃ca̱x ya yima norü ĩane ya 
Yerucharéü̃ rü guxü̃ma i 
nachixü̃anecüã̱xgü rü norü ãẽ̱xgacügü 
rü tá nüxü̃ nicua̱xüxü̃gü. 17 Rü nüma ya 
Cori ya Tupana rü tá nüxü̃ naxĩnü i norü 
yumüxẽ i ngẽma ngẽ́ma wogümarexü̃ rü 
taxũtáma nüxü̃ naxo i ngẽma naxca̱x 
ínacagüxü̃. 18 Rü ngẽma taxca̱x naxüxü̃ 
ya Cori rü name nixĩ i naxümatüxü̃ 
naxca̱x i ngẽma duü̃xü̃gü i wixweama 
ingóetanüxü̃ nax nümagü rü ta Corixü̃ 
yacua̱xüxü̃güxü̃ca̱x rü woo i ngẽma 
nhu̱xmax taxũta buexü̃. 19-20 Rü nüma ya 
Cori ya Tupana rü ngẽ́ma dauxü̃wa 
ínatoxü̃wa rü nhama i naanegu 
nadawenü nax nüxü̃ nangü̃xẽẽxü̃ca̱x i 
ngẽma norü duü̃xü̃gü i togüme̱xẽwa 
ngẽxmagüxü̃ rü ínanguxü̃xẽẽãxü̃ca̱x i 
ngẽma yu namaxã naxuegugüxü̃. 21 Rü 
ngẽmaãcü i norü duü̃xü̃gü rü tá 
Chiã́ũwa Cori ya Tupanaxü̃ nixuchigagü 
rü Yerucharéü̃wa rü tá ta nüxü̃ 
nicua̱xüxü̃gü. 22 Rü ngẽxguma ngẽma 
togü i nachixü̃anecüã̱xgü nüxü̃ 
naxĩnüechigagu rü tá Yerucharéü̃gu 
nangutaque̱xegü nax nüxü̃ 
yacua̱xüü̃güxü̃ca̱x ya Cori ya Tupana. 
23 Notürü i chama i nhu̱xmax rü 
changearüporaã̱x. Rü tautama 
chayayane rü nüma ya Cori rü 
nananuxẽxẽ i chorü maxü̃. 24 Rü 
ngẽmaca̱x nhachagürü nüxü̃: “Pa Corix 
¡tauxü̃́ i choxü̃ quigaxü̃ naxü̃pa nax 
meama chayaxü̃!” nhachagürü nüxü̃. Pa 
Corix, curü taunecü rü taguma nagu̱x 
erü guxü̃guma cungexmaecha. 25 Rü 
noxriarü ügügu rü cuma cunaxü ga 
nhama i naane. Rü cumatama nixĩ ga 
cunaxüxü̃ ga guxü̃ma i ngẽma dauxü̃wa 
nüxü̃ idauxü̃. 26 Rü guxü̃ma i ngẽma rü 
tá inayarüxo, notürü i cuma rü 
guxü̃gutáma cunaxaixrügumaraxü̃. Rü 
nhama i naane rü ngẽma dauxü̃wa nüxü̃ 
idauxü̃ rü wüxi i naxchirurüxü̃ tá 
nangau. Rü cuma rü tá cunaxüchicüxü 
rü nhama wüxi i duü̃xü̃ i naxchiru i 
ngauxü̃ itáxü̃ rü ngexwaca̱xü̃xü̃ i 
naxchirugu icúxü̃rüxü̃ tá nixĩ. 27 Notürü i 
cumax rü cunaxaixrügumaraxü̃ rü curü 
taunecü rü taguma nagu̱x. 28 Rü ngẽma 
nataagü i curü duü̃xü̃gü rü tá nüxna 
cudau. Rü ngẽma naane i toxna 
cuxãxü̃wa tá nangexmagüecha. 
 
Tupanaxü̃ tá chicua̱xüxü̃ 
 
103
  
1 Rü guxü̃ma i chorü 
ĩnümaxã rü nhaa 
chauãẽmaxã tá nüxü̃ chicua̱xüxü̃ ya 
nüma ya Cori ya Tupana ya üünecü. 
SALMOS 102 
,  
103 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
471 
2 Rü guxü̃ma i chorü ĩnümaxã tá nüxü̃ 
chicua̱xüxü̃ ya Cori ya Tupana rü 
taxũtáma nüxü̃ icharüngüma i norü 
ngü̃xẽẽgü i cha̱u̱xca̱x naxüxü̃ rü bai i 
wüxi. 3 Rü nüma rü choxü̃́ nüxü̃ 
inayarüngüma i guxü̃ma i chixexü̃ i 
chaxüxü̃ rü cha̱u̱xca̱x nayataanexẽxẽ 
nawa i chorü da̱xawegü. 4 Rü nüma nixĩ 
i yuwa choxü̃ ínanguxuchixẽẽxü̃. Rü 
nüma rü poraãcü choxü̃ nangechaü̃ rü 
chamaxã namecüma. 5 Rü nüma nixĩ i 
guxü̃ma i mexü̃gü choxna naxãxü̃. Rü 
nüma rü choxü̃ naporaxẽẽchigüama nax 
nhama ĩyürüxü̃ chaporaxü̃ca̱x. 6 Rü 
nüma rü aixcuma mea tümamaxã 
inacua̱x ya yíxema togü chixri 
tümamaxã icua̱xgüe. 7 Rü nüma ga 
Tupana rü Moichéxü̃ rü yema 
Iraéutanüxü̃xü̃ nüxü̃ nacua̱xẽxẽ ga yema 
nagu naxĩnüxü̃ rü nape̱xewa inanawe̱x 
ga muxü̃ma ga mexü̃gü ga norü 
poramaxã naxüxü̃. 8 Rü nüma ya Cori rü 
namecüma rü nüxü̃́ tangechaü̃tümüxü̃gü 
rü yaxna tamaxã naxĩnü rü poraãcü 
tüxü̃ nangechaü̃. 9 Rü tama taxchi naxai 
rü tama tamaxã nanuecha. 10 Rü woo 
nax nataxü̃ i ngẽma chixexü̃ i íxüxü̃ 
notürü i nümax rü tama 
nanangexgumaraxü̃ i ngẽma poxcu i 
tüxna naxãxü̃. 11 Erü ngẽma norü 
ngechaü̃ rü taguma inayagu̱x tümaca̱x 
ya yíxema naga ĩnüexe. Erü norü 
ngechaü̃ rü nataxüchi ngẽma 
dauxü̃guxü̃ i naane rü nhama i naanexü̃ 
yadüxüxü̃rüxü̃. 12 Rü ngẽma tórü 
chixexü̃gü rü marü tüxna 
nanayáxü̃guxẽxẽ nhama léste rü oéste 
nügüna nax nanayáxü̃guxẽẽxü̃rüxü̃. 
13 Rü nüma ya Cori rü tüxü̃ nangechaü̃ 
ya yíxema naga ĩnüexe nhama wüxi i 
papá naxacügüxü̃ ngechaü̃xü̃rüxü̃. 14 Erü 
nüma rü meama nüxü̃ nacua̱x nax 
ta̱xacüwa tüxü̃ naxüxü̃ rü nüxü̃ nacua̱x 
nax waixümüte̱xe ixĩgüxü̃. 15 Rü 
duü̃xü̃güarü maxü̃ rü tama nama̱x. Rü 
nhama wüxi i natüanerüxü̃ nixĩ rü 
nhama wüxi i putüra i naixnecücüã̱x i 
boxchacuxü̃rüxü̃ nixĩ. 16 Rü ngẽxguma 
buanecü nagu nguxgu i ngẽma 
putürachacu rü ngẽxma narüxo rü 
taguma texé wena nüxü̃ tadau. 
17-18 Notürü ngẽma Tupanaarü ngechaü̃ 
tümaca̱x ya yíxema naga ĩnüexe rü 
taguma inayacua̱x. Rü tümaxacügüwa 
naxüe nax guxü̃guma Tupana 
tümamaxã mecümaxü̃ ya yíxema mea 
yanguxẽẽgüxe i norü uneta rü tama 
nüxü̃ irüngümaexe nax naga taxĩnüexü̃ i 
norü mugü. 19 Rü nüma ya Cori ya 
Tupana rü dauxü̃guxü̃ i naanewa 
nanangexmaxẽxẽ i norü tochicaxü̃ rü 
ngẽ́ma namaxã inacua̱x i guxü̃ma. 20 Pa 
Dauxü̃cüã̱x i Orearü Ngeruxü̃ i Poraexü̃ 
i Yanguxẽẽgüxe i Ngẽma Tupana Pexü̃ 
Muxü̃x ¡rü mexü̃ Corimaxã pexuegugü! 
21 Rü guxãma i pemax, Pa Dauxü̃cüã̱x ya 
Coriaxü̃́ Puracüexe rü Norü Ngúchaü̃ 
Ügüxex ¡rü mexü̃ Corimaxã pexuegugü! 
22 Rü guxãma i pema ya Cori ya Tupana 
pexü̃ ngo̱xexẽ́xẽx ¡rü Cori ya Tupanaxü̃ 
pecua̱xüxü̃gü i guxü̃ma i norü naanewa! 
Rü chama rü tá ta guxü̃ i chorü 
maxü̃maxã Cori ya Tupanaxü̃ 
chicua̱xüxü̃. 
 
Nüxü̃ ticua̱xüxü̃gü ya yimá guxü̃xü̃ 
ngo̱xẽẽcü 
 
104
  
1 Rü guxü̃ma i chorü 
ĩnümaxã tá nüxü̃ 
chicua̱xüxü̃ ya Cori ya Tupana. Erü 
SALMOS 103 
,  
104 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
472 
cumax, Pa Cori Pa Chorü Tupanax, rü 
guxü̃étüwa cungexma rü cuxüüne rü 
cunangóonexẽxẽ. 2 Rü cuma rü curü 
ngóonexü̃arü ngãxü̃wa cungexma. Rü 
cuma rü cuyangéechi ga dauxü̃guxü̃ ga 
naane nhama wüxi i tüeruxü̃ 
ingéechixü̃rüxü̃. 3 Rü dexáétüwa 
cungexma rü ngẽxma dauxü̃gu 
cuxãchiü̃. Rü ngẽma caixanexü̃ rü 
cuwexü̃xü̃ cuyaxĩxẽxẽ. Rü yimá buanecü 
nixĩ ya nagu quixũcü. 4 Rü yimá 
buanecü nixĩ i yangegücü i cuga. Rü 
ngẽma üxüema nixĩ i naxüxü̃ i curü 
ngúchaü̃. 5 Rü cuma rü wüxitama ga 
namaxü̃gu cunaxǘ ga nhama ga naane 
nax tama ngẽ́ma yaxũgachixü̃ca̱x. 6 Rü 
noxriarü ügügu rü yema már ga 
mátamaxü̃ rü waixümüétügu nixü rü 
woo ga guma ma̱xpǘnegü rü naétügu 
nixü. 7 Notürü ga cuma rü cunamu ga 
yema dexá ga már ixĩxü̃ nax wüxiwa 
naxũxü̃ca̱x. Rü yexguma nüxü̃ naxĩnügu 
ga cuga ga nhama duruanexü̃rüxü̃ ixĩxü̃ 
rü paxa wüxiwa naxũxü̃chixü. 8 Rü 
nangóe ga guma ma̱xpǘnegü rü 
ngatexü̃gü yerü ga yema dexá rü 
wüxiwa naxũxü̃chixü. Rü yemaacü ga 
yema dexá rü yema nachica ga namaxã 
nüxü̃ cuxunetaxü̃wa naxũ. 9 Rü yema 
namaxã cuxunetaxü̃gu narüxüãchi ga 
yema dexá nax tama wenaxarü 
waixümüétügu yaxüxü̃ca̱x. 10 Rü ngẽma 
burawegüarü dexá rü natügü i 
ma̱xpǘneanewa ne dagüxü̃wa 
cunamugü. 11 Rü ngẽma dexáwa 
naxaxegü i guxü̃ma i naexü̃gü. Rü 
ngẽmawa naxaxegü i ngẽma cowügü i 
naixnecücüã̱x. 12 Rü natücutügügu 
nixüãchixaü̃ i ngẽma werigü. Rü ngẽ́ma 
naxae natanüwa ya yima naigü. 13 Rü 
cuma rü yéa dauxü̃wa ícungexmaxü̃wa 
cunamu ya pucü nax ma̱xpǘneétügügu 
napuxü̃ca̱x. Rü yimá pucümaxã 
cuyawaimüanexẽxẽ i nhama i naane. 
14 Rü ngẽmaãcü cunaxügüxẽxẽ ya maxẽ 
naxca̱x i naxü̃nagü. Rü ngẽxgumarüxü̃ 
ta cunaxügüxẽxẽ i nanetügü i nhu̱xmax 
duü̃xü̃gü namaxã toegüxü̃ nax 
ngẽmaãcü nüxü̃́ nangexmaxü̃ca̱x i nabü 
i ingṍxü̃. 15 Rü ngẽmaãcü duü̃xü̃güna 
cunaxã i norü poraxẽẽruxü̃ i poũ rü 
norü taãxẽxẽẽruxü̃ i wíũ rü norü 
mexẽẽruxü̃ i chíxü̃. 16 Rü ngẽma naigü 
rü ngẽma dexáwa naxaxegü. Rü woo ya 
yima ocayiwagü ya taxüne ya Cori ya 
Tupana Líbanuanegu togüne rü ngẽma 
dexáwa naxaxegü. 17 Rü yima ocayiwagu 
nixüxchiãü̃ i ngẽma werigü i íraxü̃. Rü 
yima pĩ́ũtanüwa namaxẽ i cówagü. 18 Rü 
ma̱xpǘneanewa nangexmagü i ngẽma 
naexü̃gü i naixnecücüã̱x. Rü ngẽma 
ma̱xpǘnearü ãxmaxü̃wa namaxẽ i 
ngẽma chigugü rü ngagü. 19 Rü yimá 
tauemacü rü cunango̱xẽxẽ nax yimáwa 
nangugüxü̃ca̱x i ngunexü̃gü. Rü yimá 
üa̱xcü rü nüxü̃ nacua̱x i norü ora i nagu 
yanaxücuxü̃. 20 Rü cuma rü 
cunaxẽanexẽxẽ i ngẽxguma nachütagu. 
Rü ngẽxguma i ngẽma naexü̃gü rü 
naixnecüwa ínachoxü̃. 21 Rü ngẽma aigü 
rü nawemüca̱x ngẽ́ma naxae. Rü 
ngẽmaãcü Tupanana nacagüe nax norü 
õna nüxna naxãxü̃ca̱x. 22 Notürü i 
ngẽxguma yangunegu rü üa̱xcü ibáxigu 
rü naxmaxü̃wa naxĩ rü ngẽ́ma nayapee. 
23 Rü ngẽxguma i nüma i duü̃xü̃gü rü 
norü puracüwa naxĩ. Rü napuracüe 
nhu̱xmata nachüta. 24 Rü namuxũchi i 
ngẽma cuxüxü̃, Pa Corix. Rü guxü̃ma i 
ngẽma cuxüxü̃ rü namexechi erü 
SALMOS 104 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
473 
cumatama curü cua̱xmaxã cunaxü. Rü 
guxü̃ma i ngẽma cuxüxü̃ rü namaxã 
nanapá i nhama i naane. 25 ¡Rü dücax i 
ngẽma már! Rü natacutüxüchi, rü 
nama̱xüchi rü nawa namaxẽ i 
naguxü̃raxü̃xü̃ i choxnigü rü naexü̃gü i 
taxü̃ rü ixíraxü̃. 26 Rü ngẽmagu 
narüxĩĩxü̃ ya wapurugü ya taxüchine. 
Rü ngẽmawa nangexma i ngẽma 
Leviatáü̃ (i nacoyaraxü̃ taxüchixü̃) i 
cumatama cuxüxü̃ nax curü 
ĩnüca̱xwa̱xeruxü̃ yixĩxü̃ca̱x. 27 Rü 
guxü̃ma i ngẽma cuxüxü̃ rü cuxü̃ 
ínanangu̱xẽẽgü nax cuma 
cunachibüexẽẽxü̃ca̱x i ngẽxguma 
nataiyaegu. 28 Rü cuma rü nüxna cunaxã 
rü nümagü rü nanayauxgü. Rü mea 
cunaxüwemü rü nümagü rü mea 
nachibüe. 29 Notürü ngẽxguma 
ícunawogügu rü nümagü rü 
nanaxĩ̱xãchiãẽgü. Rü ngẽxguma nüxna 
cunayaxu̱xgu ya buanecü rü nayue rü 
wenaxarü waixümüxü̃ nixĩgü. 30 Notürü 
ngẽxguma nüxna cuxãxgu i maxü̃ rü 
niimu rü ngẽmaãcü 
cuyangexwaca̱xü̃chigüxẽxẽ i guxü̃ma i 
ngẽma nhama i naanewa maxẽxü̃. 31 Rü 
ngẽma Cori ya Tupanaarü üüne rü 
taguma inayacua̱x. Rü nüma rü poraãcü 
nataãxẽ namaxã i ngẽma nüma naxüxü̃. 
32 Rü nhama i naane rü nidu̱xru̱x i 
ngẽxguma nüma nüxü̃ nadawenügu. Rü 
ngẽxguma yima ma̱xpǘnegüxü̃ 
yangógügu rü nicaixquegü. 33 Rü chama 
rü nhu̱xmax nax chamaxü̃xü̃ rü tá chorü 
Cori ya Tupanaca̱x chawiyae. 34 Rü 
chierü Cori namaxã taãxẽgu i ngẽma 
nagu charüxĩnüxü̃. Erü naxü̃taguxica 
nixĩ i nüxü̃ ichayanga̱u̱xü̃ i chorü taãxẽ. 
35 ¡Rü noxtacüma iyanaxo i ngẽma 
duü̃xü̃gü i chixri maxẽxü̃ i nhama i 
naanewa! Rü name nixĩ i nataxuma i 
ngẽma duü̃xü̃gü i chixexü̃ ügüxü̃. Rü 
guxü̃ma i chauãẽmaxã rü tá nüxü̃ 
chicua̱xüxü̃ ya Cori ya Tupana. Rü name 
i Cori ya Tupanaxü̃ ticua̱xüxü̃gü. 
 
Yema mexü̃gü ga taxü̃gü ga 
Iraéutanüxü̃ca̱x naxüxü̃ ga Tupana 
 
105
  
1 ¡Rü moxẽ nüxna pexãgü 
ya Cori ya Tupana! ¡Rü 
guxü̃wama nüxü̃ pexuchiga! ¡Rü 
guxü̃ma i duü̃xü̃gümaxã nüxü̃ pexu i 
ngẽma mexü̃gü i pexca̱x naxüxü̃! 2 ¡Rü 
perü wiyaegümaxã nüxü̃ pecua̱xüxü̃gü! 
¡Rü pegümaxã nüxü̃ pexu i ngẽma taxü̃ i 
mexü̃gü i naxüxü̃! 3 ¡Rü pegü namaxã 
pecua̱xüxü̃gü ya yimá üünecü! Rü pema 
nax naxca̱x pedaugüxü̃ ¡rü petaãxẽgü! 
4 ¡Rü naxca̱x pexĩ ya Cori ya Tupana, rü 
norü poraca̱x pedaugü! ¡Rü guxü̃guma 
norü ngü̃xẽẽca̱x pedaugü! 5-6 ¡Rü nüxna 
pecua̱xãchie ga yema mexü̃gü ga taxü̃gü 
ga norü poramaxã naxüxü̃ rü ngẽma 
norü mugü ga pemaxã nüxü̃ yaxuxü̃ i 
pema nax Tupanaarü duü̃ ya 
Abraáũtaagü pexĩgüxü̃ rü Yacútaagü i 
Tupana pexü̃ unetagüxe pexĩgüxü̃! 7 Rü 
nüma nixĩ i Cori ya tórü Tupana yixĩxü̃. 
Rü nüma nixĩ i nhama i naanemaxã 
inacuáxü̃. 8-10 Rü woo chi 1000 i 
natücumü i tataagü ngupetügu, rü nüma 
ya Tupana rü tagutáma nüxü̃ 
inayarüngüma i norü uneta ga noxri 
Abraáũmaxã nüxü̃ yaxuxü̃, rü nawena 
nane ga Isáquimaxã nüxü̃ yaxuxü̃, rü 
yemawena Yacúmaxã rü ta nüxü̃ yaxuxü̃ 
nax guxü̃gutáma nüxü̃ nangü̃xẽẽxü̃ i 
nataagü i Iraéutanüxü̃gü. 11 Rü yemaca̱x 
Yacúmaxã nüxü̃ nixu rü nhanagürü: 
SALMOS 104 
,  
105 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
474 
“Chama rü tá cuxna chanaxã i guxü̃ma i 
nhaa Canaã́ane nax guxü̃gutáma cuxrü 
rü cutaagüarü yixĩxü̃ca̱x”, nhanagürü. 
12-15 Rü nümagü ga tórü o̱xigü rü woo 
noxretama nixĩgü ga noxri rü 
toxnamanacüã̱x nixĩgü, rü woo nhuxre 
ga nachixü̃anegüwa nichopetüetanü, rü 
nhuxre ga ãẽ̱xgacügüme̱xẽwa 
íninguxü̃etanü nax nhaa naanewa 
nangugüxü̃ca̱x, notürü nüma ga Tupana 
rü tama nanaxwa̱xe nax texé chixri 
namaxã icuáxü̃. Rü yemaca̱x yema 
ãẽ̱xgacügü ga naxme̱xwa 
nayexmagüxü̃maxã nüxü̃ nixu rü 
nhanagürü nüxü̃: “Tama chanaxwa̱xe i 
ngẽma chama nüxü̃ chaxunetaxü̃ i 
duü̃xü̃gü rü chixri namaxã ipecua̱x. Rü 
ngẽma chorü orearü uruü̃gü rü tama 
chanaxwa̱xe i ngúxü̃ nüxü̃ pingexẽẽgü”, 
nhanagürü. 16 Rü nüma ga Tupana rü 
yema naanewa nanangebüanexẽxẽ rü 
yemaca̱x ínangu ga taxü̃ ga taiya. 
17 Notürü Tupana rü naxü̃pa Eyítuanewa 
nanamu ga Yúche. Rü gumá nixĩ ga 
naeneegü namaxã taxecü nax 
togüme̱xẽwa nayexmaxü̃ca̱x ga 
Eyítuanewa. 18 Rü poxcupataü̃gu 
nanapoxcu. Rü féruwa nayachotanaxãgü 
rü curẽchimaxã nayachotaparagü, rü 
yemaacü nanapi̱xcutü. 19 Rü yemaacü 
Tupana Yúchexü̃ naxü rü nhu̱xmata 
yangu ga yema ore ga Yúche nüxü̃ 
ixuxü̃. 20 Rü yemawena ga 
Eyítuanecüã̱xarü ãẽ̱xgacü ga muxü̃ma 
ga duü̃xü̃gümaxã icuácü rü nanamu nax 
Yúchexü̃ poxcupataü̃wa 
ínanguxuchigüxẽẽxü̃ca̱x. 21 Rü nüma ga 
ãẽ̱xgacü rü nüxü̃ naxuneta nax norü 
ngü̃xẽẽruxü̃ yixĩxü̃ca̱x. Rü naxme̱xgu 
nanaxǘ ga guxü̃ma ga napata rü 
guxü̃ma ga norü yemaxü̃gü nax nüma 
namaxã inacuáxü̃ca̱x. 22 Rü nüma ga 
ãẽ̱xgacü rü guxü̃ma ga norü 
ngü̃xẽẽruü̃güétüwa rü norü 
ucu̱xẽruü̃güétüwa nanaxǘxẽxẽ ga Yúche 
nax nüma namaxã inacuáxü̃ca̱x rü 
nangúexẽẽãxü̃ca̱x nax cua̱x nüxü̃́ 
yexmagüxü̃ca̱x. 23 Rü yemawena rü 
Eyítuanewa nangu ga Yacú ga Tupana 
Iraéugu naxüégacü. Rü yexma 
Eyítuanegu naxãchiü̃. Rü yemaacü 
Eyítuanewa nayexma, notürü guxü̃guma 
nagu narüxĩnü nax noxrütama naaneca̱x 
nawoeguxü̃ ga nataagü. 24 Rü Tupana rü 
nayamuxẽxẽ ga yema norü duü̃xü̃gü rü 
düxwa Eyítuanecüã̱xgüarü yexera 
narüporamaegü. 25 Rü yemawena ga 
Tupana rü yema Eyítuanecüã̱xgüna 
naxĩnü nax yema Tupanaarü 
duü̃xü̃güchi naxaiexü̃ca̱x. Rü yemaca̱x 
ga Eyítuanecüã̱xgü nagu narüxĩnüe nax 
nhuxãcü naxüãxü̃ nax tama timuxü̃ca̱x 
ga guxema Tupanaarü duü̃xü̃gü. 26 Rü 
yemawena ga Tupana rü nanamu ga 
norü duü̃ ga Moiché rü naenexẽ ga Aróũ 
ga nümatama ga Tupana nüxü̃ unetacü. 
27 Rü nümagü ga Moiché rü Aróũ rü 
Tupanaarü poramaxã ínananguxẽẽgü ga 
cua̱xruü̃gü ga ãũcümaxü̃ ga Eyítuanewa. 
28 Rü nüma ga Tupana rü guxü̃wama ga 
Eyítuanewa ínananguxẽxẽ ga ẽanexü̃. 
Notürü yema Eyítuanecüã̱xgü rü tama 
naga naxĩnüe. 29 Rü nagüxü̃ 
nayanguxuchixẽxẽ ga natügüarü dexá rü 
yemaca̱x nayue ga choxni. 30 Rü 
cururugü yema nachixü̃anewa 
ínangugüxẽxẽ. Rü woo ãẽ̱xgacüarü 
pechicaxü̃gu rü naxĩgü. 31 Rü Tupana rü 
nanamu ga muxũchixü̃ ga murenügü rü 
naxchigü. Rü guxü̃ma ga Eyítuane rü 
SALMOS 105 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
475 
namaxã nanapá. 32 Rü pucüxchicüxü 
yema nachixü̃aneétügu nanayixẽxẽ ga 
gáuxü̃. Rü ãẽmacü inaxüxẽxẽ. 33 Rü 
yemaacü nanachixexẽxẽ ga norü 
úwanecügü rü norü figunecügü. Rü 
guxü̃wama nanabüü̃tanüxẽxẽ ga norü 
naigü ga Eyítuanewa. 34 Rü Tupana 
naxca̱x naca ga muxũchixü̃ ga munügü. 
Rü taxucürüwa texé tayaxugü ga norü 
mu. 35 Rü nayawaátü ga nanetügü ga 
naanegüwa yexmagüxü̃ rü guxü̃ma ga 
yema nachixü̃anewa rüxügüxü̃. 36 Rü 
yemawena rü wüxichigü ga 
Eyítuanecüã̱xpatawa rü nanadai ga 
nüxíraxü̃xü̃ ga nane. 37 Rü yemaacü ga 
Tupana rü Eyítuanewa ínanagaxü̃ ga 
norü duü̃xü̃gü. Rü nayana ga taxü̃ ga 
úiru rü diẽrumügü. Rü taxuxü̃ma 
nida̱xawee ga norü duü̃xü̃gü rü 
taxuxü̃ma natura. 38 Rü nümagü ga 
Eyítuanecüã̱xgü rü nataãxẽgü ga 
yexguma nüxü̃ nadaugügu ga nax 
inaxĩãchixü̃, yerü poraãcü naxcha̱xwa 
namuü̃e. 39 Rü Tupana rü naétüwa 
nanayexmaxẽxẽ ga wüxi ga caixanexü̃ 
nax yema yadüxétüxü̃ca̱x naxcha̱xwa ya 
üa̱xcüema. Rü chütacü rü wüxi ga 
üxüemamaxã nanangóonetanüxẽxẽ. 
40 Rü yexguma namachica̱x ínacagügu, 
rü nüma ga Tupana rü ngugagü naxca̱x 
ínayachõõchixẽxẽ. Rü poũ ga dauxü̃wa 
rüyiíxü̃maxã nanachibüexẽxẽ. Rü 
yemaacü meama nüxü̃́ ningugü. 41 Rü 
yexguma Tupana nuta nangǘxtexẽẽgu 
rü taxü̃ ga dexá yéma nayagoxü̃chixü. 
Rü yema dexá rü nhama wüxi ga 
natürüxü̃ ínachianexü̃wa naya̱x. 42 Rü 
yemaacü aixcuma nayanguxẽxẽ ga 
yema norü uneta ga üünexü̃ ga 
nũxcüma norü duü̃ ga Abraáũmaxã 
nüxü̃ yaxuxü̃. 43 Rü yemaacü nixĩ ga 
Tupana ga Eyítuanewa ínagaxü̃ ga norü 
duü̃xü̃gü ga nüma nüxü̃ naxunetaxü̃. Rü 
yexguma ínagaxü̃ãgu rü poraãcü 
nataãxẽgü. 44 Rü togü ga duü̃xü̃güarü 
naane nüxna naxã. Rü nabü ga togüarü 
puracüwa ne ũxü̃maxã nanachibüexẽxẽ. 
45 Rü yemaacü Tupana nüxü̃ narüngü̃xẽẽ 
ga yema duü̃xü̃gü yerü nanaxwa̱xe nax 
nagu namaxẽxü̃ ga norü mugü rü nagu 
naxĩxü̃ ga norü ngu̱xẽẽtae ga nüma 
namaxã nüxü̃ yaxuxü̃. Rü name i Cori 
ya Tupanaxü̃ ticua̱xüxü̃gü. 
 
Iraéutanüxü̃gü rü guxü̃guma chixri 
Tupanaga naxĩnüe 
 
106
  
1 Rü name i Cori ya 
Tupanaxü̃ ticua̱xüxü̃gü. ¡Rü 
moxẽ nüxna pexã! Erü nüma rü 
namecüma rü ngẽma norü ngechaü̃ rü 
taguma inayacua̱x. 2 ¿Rü texé nüxü̃ 
tacua̱x nax nüxü̃ tixuxü̃ i guxü̃ma i 
ngẽma nüma norü poramaxã naxüxü̃? 
¿Rü texé nüxü̃ tacua̱x nax nüma 
nanaxwa̱xexü̃ãcüma nüxü̃ ticua̱xüxüxü̃? 
3 Rü tataãxẽgü ya yíxema aixcuma 
mexü̃gu rüxĩnüexe rü naxügüxe i ngẽma 
aixcuma we̱xguxü̃. 4-5 ¡Rü choxna 
nacua̱xãchi, Pa Corix, i ngẽxguma nüxü̃ 
curüngü̃xẽẽgu i curü duü̃xü̃gü! Rü 
ngẽxguma núma cuxũxgu nax 
ícunanguxü̃xẽẽ̱xü̃ca̱x ¡rü choxü̃ rü ta 
natanüwa nangexmaxẽxẽ nax ngẽmaãcü 
nüxü̃ chadauxü̃ca̱x i norü taãxẽ i ngẽma 
curü duü̃xü̃gü i cuma quidexechixü̃, rü 
ngẽmaãcü chama rü ta wüxigu curü 
duü̃xü̃gümaxã chataãxẽxü̃ca̱x! 6 Rü toma 
rü cupe̱xewa poraãcü chixexü̃ taxü torü 
o̱xigürüü̃tama. Rü nüxna ítachocu i 
curü mugü nax toxrütama ngúchaü̃ i 
SALMOS 105 
,  
106 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
476 
chixexü̃gu tamaxẽxü̃ca̱x. 7 Rü nüma ga 
torü o̱xigü rü tama aixcuma nagu 
narüxĩnüe ga yema taxü̃gü ga mexü̃gü 
ga curü poramaxã cuxüxü̃. Rü nüxü̃ 
inayarüngümae nax cuma rü nüxü̃ 
cungechaü̃xü̃. Rü yema Már ga 
Dauchiüxü̃cutüwa rü cumaxã nayanue. 
8 Notürü nüma ga Tupana rü 
Eyítuanecüã̱xarü ãẽ̱xgacüme̱xẽwa 
ínananguxü̃xẽẽama yerü taxucürüwama 
inayanaxoxẽxẽ ga norü uneta ga marü 
Abraáũmaxã nüxü̃ yaxuxü̃. 9 Rü nüma 
ga Tupana rü yema Már ga 
Dauchiüxü̃xü̃ namu nax yapayexü̃ca̱x. 
Rü nhama wüxi i naxnecü i paxü̃rüxü̃ 
nixĩ. Rü yemawa nayachoü̃xẽxẽ ga tórü 
o̱xigü. 10 Rü yemaacü nixĩ ga norü 
uanügü ga naxchi aiexü̃me̱xẽwa 
ínanguxü̃xẽẽãxü̃. 11 Rü yexguma tórü 
o̱xigüwe yachoü̃gu ga tümaarü uanügü 
rü nüma ga dexá rü naétüwa naya̱x. Rü 
guxü̃ma ga tümaarü uanügü rü yexma 
nayue rü bai ga wüxi ga maxü̃xü̃ ga 
íyaxüxü̃. 12 Rü yexgumaama ga tórü 
o̱xigü rü düxwa nayaxõgü ga Tupanaarü 
unetagü rü norü wiyaegümaxã nüxü̃ 
nicua̱xüxü̃gü. 13 Notürü paxama nüxü̃ 
inayarüngümaexü̃ ga yema taxü̃ ga 
mexü̃gü ga Tupana naxca̱x üxü̃. Rü 
tama ínanangu̱xẽẽgü ga yema Tupana 
nagu rüxĩnüxü̃. 14 Rü yema 
ínachianexü̃wa rü Tupanaxü̃ naxügü ga 
tórü o̱xigü. Rü naxca̱x ínacagü nax 
Tupana paxa nüxü̃́ naxüxü̃ca̱x ga yema 
nümatama ga duü̃xü̃gü nagu rüxĩnüexü̃. 
15 Rü nüma ga Tupana rü naga naxĩnü, 
rü nanaxü ga yema naxca̱x ínacagüxü̃. 
Notürü yemawena rü naxca̱x 
ínananguxẽxẽ ga daaweane ga namaxã 
nayuexü̃. 16 Rü yéma ínapegüxü̃wa rü 
yema duü̃xü̃gü rü tama gumá Moichéga 
rü gumá Tupana nüxü̃ unetacü ga 
Aróũga naxĩnüechaü̃ yerü naxca̱x 
nixauxãchie nax norü ãẽ̱xgacü yixĩgüxü̃. 
17 Rü yemaca̱x Tupana nanapoxcue. Rü 
naxca̱x nayange̱xẽxẽ ga naane rü 
yemagu nayicu ga Datáũ rü Abiráũ 
namaxã ga namücügü. 18 Rü yema 
namücügü ga tama Tupanaga ĩnüexü̃ rü 
Tupana naxca̱x yéma nanamu ga 
üxüema nax yemamaxã yaxaexü̃ca̱x ga 
yema chixexü̃ ügüxü̃. 19 Rü guma 
ma̱xpǘne ga Orébiwa rü nüma ga 
Iraéutanüxü̃gü nanaxügü ga wüxi ga 
wocaxacüchicüna̱xã ga úirunaxca̱x. Rü 
yemaxü̃ nicua̱xüxü̃gü. 20 Rü yemaacü 
Tupana ya üünecüxü̃ naxüchicüügü 
namaxã ga wüxi ga woca i maxẽ 
ingṍxü̃chicüna̱xã. 21-22 Rü nüxü̃ 
inayarüngümae ga Tupana ga norü 
poxü̃ruxü̃ ixĩcü ga naxücü ga taxü̃ ga 
guxchaxü̃gü ga Eyítuanewa rü 
ba̱i̱xãchixẽẽruü̃gü ga Cáü̃tanüxü̃anewa 
rü ãũcümaxü̃ ga Már ga Dauchiüxü̃wa. 
23 Rü nüma ga Tupana rü nüxü̃ nixu rü 
tá nanadai ga yema duü̃xü̃gü. Notürü 
ga nüma ga Moiché rü naétüwa 
nachogüama rü yemaca̱x narüngüxmü 
ga Tupana rü tama nanadai. 24 Rü 
yemawena rü nüxü̃ naxoe ga yema 
naane ga mexechixü̃ yerü tama 
nayaxõgü ga yema Tupanaarü uneta. 
25 Rü nachiü̃wachigü rü chixri Cori ya 
Tupanachiga nidexagü rü tama naga 
naxĩnüe ga yema norü mugü. 26 Rü 
yemaca̱x ga nüma ga Cori ya Tupana rü 
namaxã nanaxuegu rü tá nadaiaxü̃ 
yema ínachianexü̃gu. 27 Rü 
yexgumarüxü̃ ta ga nataagümaxã rü 
nanaxuegu rü tá nadaiaxü̃ rü to ga 
SALMOS 106 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
477 
nachixü̃anegü ga tama nüxü̃́ 
yaxõgüxü̃gu nawooneãxü̃. 28 Rü yema 
tórü o̱xigü rü tupananeta ga 
Baáme̱xẽwa nügü nayexmagüxẽxẽ. Rü 
nanangõ̱xgü ga õna ga yema norü 
tupananetachicüna̱xãgü i ngearü 
maxü̃ã́xü̃ca̱x nadaixü̃. 29 Rü yemaacü 
norü chixexü̃gümaxã Tupanaxü̃ 
nanuxẽẽgü. Rü yemaca̱x ga nüma ga 
Tupana rü natanüwa ínananguxẽxẽ ga 
daaweane ga nawa iyuxü̃. 30 Notürü 
nüma ga chacherdóte ga Finéya rü 
inaxũãchi rü nayama̱x ga yema duü̃xü̃ 
ga chixexü̃ üxü̃. Rü yexguma 
ínayachaxãchi ga yema daaweane. 31 Rü 
yema Finéya üxü̃ rü Tupanape̱xewa 
name, rü name nax guxü̃guma 
wüxichigü i papá nanegümaxã nüxü̃ 
yaxuxü̃. 32-33 Rü yema tórü o̱xigü rü 
Meribáwa rü ta Tupanaxü̃ nanuxẽẽgü 
ga yexguma Moichéxü̃ nachixewegügu 
nax dexá nüxna naxãxü̃ca̱x. Rü yema 
duü̃xü̃gügagu guxchaxü̃ Moichéxü̃ 
nangupetü. Yerü düxwa Moichéxü̃ 
nanuxẽẽgü rü yemaca̱x naechita chixri 
nidexa. 34 Rü yema tórü o̱xigü rü tama 
nanadai ga yema Canaã́cüã̱x ga Tupana 
namaxã nüxü̃ ixuxü̃ nax nadaiaxü̃ca̱x. 
35 Notürü namaxã naxãmücügüama, rü 
namaxã nixãtegü, rü namaxã 
naxãxmagü ga yema duü̃xü̃gü ga tama 
Tupanaaxü̃́ yaxõgüxü̃. Rü nacümagü ga 
chixexü̃güca̱x nangúe. 36 Rü yema 
duü̃xü̃güarü tupananetachicüna̱xãgüxü̃ 
nicua̱xüxü̃gü rü yemagagu chixexü̃gu 
nayi. 37 Rü tüxü̃ ínamugü ga naxacüegü 
nax yema ngo̱xogüca̱x tüxü̃ ínaguxü̃ca̱x. 
38 Rü yemaacü yema Canaã́anearü 
tupananetagüca̱x tüxü̃ nadai ga guxema 
nanegü rü naxacüegü ga taxuxü̃ma ga 
chixexü̃ ügǘxe. Rü nhama ga naane rü 
guma tümagümaxã naxãũãchi. 39 Rü 
yemaacü ga yema duü̃xü̃gü rü 
Tupanape̱xewa yexeraxü̃ ga chixexü̃ 
naxügü ga yexguma yema 
tupananetagüwe naxĩxgu. 40 Rü nüma ga 
Tupana rü poraãcü namaxã nanu ga 
yema norü duü̃xü̃gü. Rü yemaca̱x 
noxtacüma nüxü̃ naxo. 41 Rü yema 
uanügü ga tama yaxõgüxü̃na nanawogü 
nax yema namaxã icua̱xgüxü̃ca̱x. 42 Rü 
yema norü uanügü rü nüxü̃ 
narüporamae rü chixri namaxã 
inacua̱xgü. 43 Rü nüma ga Tupana rü 
mue̱xpü̱xcünama ínananguxü̃xẽxẽ. 
Notürü ga nümagü rü tama nüxü̃́ 
inarüxĩnüechaü̃ ga yema Tupana nagu 
rüxĩnüxü̃ rü norü chixexü̃ nüxü̃ 
narüyexera. 44-45 Notürü yexguma 
Tupana nüxü̃ ĩnügu ga norü axu rü 
nüxü̃ nada̱xgux nax taxü̃ ga 
guxchaxü̃wa nayexmagüxü̃, rü nüma ga 
Tupana rü nüxna nacua̱xãchi ga norü 
uneta ga namaxã nüxü̃ yaxuxü̃. Rü 
yemaca̱x nüxü̃́ nangechaü̃tümüxü̃ erü 
nataxüchi i norü ngechaü̃. 46 Rü yema 
norü duü̃xü̃güarü uanügüãxẽwa 
ínananguxẽxẽ nax mea namaxã 
inacua̱xgüxü̃ca̱x. 47 Pa Cori Pa Torü 
Tupanax ¡toxü̃ rüngü̃xẽxẽ rü toxü̃ 
ínanguxü̃xẽxẽ naxme̱xwa i ngẽma to i 
nachixü̃anegü nax ngẽmaãcü nüxü̃ 
ticua̱xüü̃güxü̃ca̱x i cuéga i üünexü̃! Erü 
tanaxwa̱xe i taãxẽãcüma cuxü̃ 
ticua̱xüxü̃gü. 48 ¡Rü guxü̃guma 
namexechi ya yimá tórü Cori ya 
Iraéutanüxü̃arü Tupana! Rü name nixĩ i 
guxü̃ma i duü̃xü̃gü rü: “Ngẽmaãcü yixĩ”, 
nhanagürügü. ¡Rü ngĩxã tórü Cori ya 
Tupanaxü̃ ticua̱xüxü̃gü! 
SALMOS 106 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
478 
 
Cori ya Tupana rü guxü̃guma tüxü̃ 
nangechaü̃ 
 
107
  
1 ¡Rü moxẽ nüxna pexãgü 
ya Cori! Erü nüma rü 
namecüma rü norü ngechaü̃ rü taguma 
inayacua̱x. 2-3 Rü ngẽxgumarüxü̃ ta rü 
name nixĩ i Tupanana moxẽ naxãgü i 
guxü̃ma i ngẽma duü̃xü̃gü ga norü 
uanügüme̱xẽwa Cori ínguxü̃xẽẽ̱xü̃. Erü 
nümagü rü ngexta ínawoonexü̃wa ga 
nórchiwa rü súwa rü léstewa rü oéstewa 
rü Tupana rü wena nananutaque̱xexẽxẽ 
rü nachixü̃aneca̱x nanawoeguxẽxẽ. 4 Rü 
nümagü rü ínachianexü̃wa ga ngextá 
taxúema ixãpataxü̃wa nachopetü nax 
naxca̱x nadaugüxü̃ca̱x ga wüxi ga ĩane 
ga nagu naxãchiü̃güne. Notürü ínatüe rü 
tama nüxü̃ inayangaugü ga nama ga 
wüxi ga ĩanewa nadaxü̃. 5 Rü yexguma 
yema namaca̱x nadaugügu rü nataiyae 
rü nita̱xawae. Rü yemaca̱x naturae rü 
yexma nayuechaü̃. 6 Notürü yema nax 
ngúxü̃ yangegüxü̃gagu rü düxwa Cori ya 
Tupanana nacagüe. Rü nüma ya Tupana 
rü ínananguxü̃xẽxẽ nawa ga yema norü 
i̱xãchiãẽgü. 7 Rü yemawena rü mexü̃ ga 
namagu nayamugü nax nawa 
nangugüxü̃ca̱x ga guma ĩane ga nagu tá 
naxãchiü̃güne. 8 Rü name nixĩ i Cori ya 
Tupanana moxẽ naxãgü naxca̱x i norü 
ngechaü̃ rü norü ngü̃xẽẽ i nüxna 
naxãxü̃. 9 Erü nüma rü tüxü̃ naxaxexẽxẽ 
ya yíxema ita̱xawaxe rü taxü̃ i õna 
tüxna naxã ya yíxema taiyaxe. 10-11 Rü 
yema duü̃xü̃gü rü poraãcü chixexü̃wa 
namaxẽ rü ngẽmagagu nhama 
ẽanexü̃wa nangexmagüxü̃rüxü̃ nixĩgü. 
Rü ngẽma norü chixexü̃ rü nayana̱i̱xgü 
nhama curẽchimaxã yana̱i̱xgüxü̃rüxü̃. 
Rü nanaxĩ̱xãchiãẽgü yerü tama naga 
naxĩnüechaü̃ ga Cori ya Tupana, rü 
tama nanaxügüchaü̃ ga yema nüma 
nagu naxĩnüxü̃. 12 Rü yemaca̱x ga 
Tupana rü taxü̃ ga puracüwa nanawogü. 
Rü naxwetaarü yamaxã nayayitanü rü 
taxúema nüxü̃ tarüngü̃xẽẽ. 13 Notürü 
yema nax ngúxü̃ yangegüxü̃gagu rü 
düxwa Cori ya Tupanana nacagüe. Rü 
nüma ga Cori ya Tupana rü yema norü 
guxchaxü̃wa ínananguxü̃xẽxẽ. 14 Rü 
yema taxü̃ ga guxchaxü̃wa 
ínananguxü̃xẽxẽ nhama ẽanexü̃wa 
ínanguxü̃xẽẽãxü̃rüxü̃. Rü nüxü̃́ 
nanamexẽxẽ ga yema norü guxchaxü̃gü 
nhama curẽchi íyawegüãxü̃rüxü̃. 15 Rü 
name nixĩ i Cori ya Tupanana moxẽ 
pexãgü naxca̱x i norü ngechaü̃ rü norü 
ngü̃xẽẽ i pexna naxãxü̃. 16 Yerü nüma rü 
nayapuxẽxẽ ga yema poxcupataü̃arü ĩã̱x 
ga brṍchenaxca̱x rü nanapuxãchixẽxẽ ga 
yema norü férumena̱xãgü. 17-18 Rü 
nümagü i ngẽma duü̃xü̃gü ga norü 
chixexü̃gagu rü norü pecádugügagu 
ida̱xaweexü̃, rü nanaxĩ̱xãchiãẽgü. Rü 
woo ga yema norü õnagü rü tama nüxü̃́ 
nachixégagü yerü naturae rü marü 
nayuechaü̃. 19 Notürü naétüwa ga yema 
norü guxchaxü̃gü rü Cori ya Tupanana 
nacagüe. Rü nüma ga Cori ya Tupana rü 
yema norü guxchaxü̃wa 
ínananguxü̃xẽxẽ. 20 Rü namaxã 
nanaxuegu nax naxca̱x yataanegüxü̃. Rü 
naxca̱x nitaanegü. Rü yemaacü ga 
Tupana rü yuwa ínananguxü̃xẽxẽ ga 
yema duü̃xü̃gü. 21 Rü name nixĩ i Cori ya 
Tupanana moxẽ pexãgü naxca̱x i norü 
ngechaü̃ rü norü ngü̃xẽẽ i pexna naxãxü̃. 
22 Rü name nixĩ i nüxü̃ 
pecua̱xüü̃güãcüma moxẽ nüxna pexãgü 
SALMOS 107 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
479 
rü taãxẽãcü nüxü̃ pexugüchiga i ngẽma 
mexü̃gü i naxüxü̃. 23 Rü yema 
taxetanüxü̃gü ga márgu yarüxĩĩxü̃xü̃, rü 
yáxü̃wa naxĩ nagu ga norü wapurugü. 
24 Rü yema már-arü ngãxü̃tüwa nüxü̃ 
nadaugü ga yema mexü̃ ga Cori ya 
Tupana üxü̃. 25 Rü nüma ga Cori ya 
Tupana rü nanamu nax inaxüxü̃ca̱x ga 
buanecü rü yexguma rü tacü ga yuape 
inaxü. 26 Rü yexguma ga guma 
wapurugü rü poraãcü 
naxexnagütanüãxü̃ rü narüyiixü̃gü. Rü 
yema nagu ĩxü̃ rü nidu̱xru̱xe norü 
muü̃maxã. 27 Rü nichü̱xatanücüxü 
nhama nangãxẽxü̃rüxü̃. Rü tama nüxü̃ 
nacua̱x nax nhuxãcü 
íyachaxãchixẽẽgüãxü̃ ga norü 
wapurugü. 28 Notürü yema guxchaxü̃wa 
nayexmagügu rü Cori ya Tupanana 
nacagüe, rü nüma ga Cori ya Tupana rü 
yema norü guxchaxü̃wa 
ínananguxü̃xẽxẽ. 29 Rü gumá buanecü ga 
tacü rü íxracü ga buanecüxü̃ 
nananguxuchixẽxẽ, rü narüxo ga yuape. 
30 Rü yexguma nüxü̃ nadaugügu ga nax 
naxoxü̃ ga gumá yuape rü nataãxẽgü. 
Rü Tupana rü yema ínaxĩxü̃wa 
nanangugüxẽxẽ. 31 Rü ngẽma duü̃xü̃gü 
rü name nixĩ i Cori ya Tupanana moxẽ 
naxãgü naxca̱x i norü ngechaü̃ rü norü 
ngü̃xẽẽ i nüxna naxãxü̃. 32 Rü name nixĩ 
i moxẽ nüxna naxãgü i duü̃xü̃güarü 
ngutaque̱xewa rü ãẽ̱xgacügüarü 
ngutaque̱xewa. 33 Rü nüma ya Cori ya 
Tupana rü nayachegüxẽxẽ i natügü rü 
natüxacügü, rü naxnecümarexü̃ 
nayanguxuchixẽxẽ, rü nipagüane. 34 Rü 
ngẽma waixümü i nanetü nawa bacaxü̃ 
rü Tupana rü mairaxü̃ i chixexü̃xü̃ 
nananguxuchixẽxẽ nagagu i norü 
chixexü̃ i ngẽma duü̃xü̃gü i nagu 
ãchiü̃güxü̃. 35 Notürü ngẽma naane i 
taguma dexáã́xü̃ rü naxtaxaacügü nawa 
nayanguxuchixẽxẽ. Rü ngẽma naane i 
pagüanexü̃ rü niburaweã̱x. 36 Rü ngẽxma 
tüxü̃ namugü ya yíxema ingearü 
ngẽmaxü̃ã́xe. Rü ngẽxma tümaarü 
ĩanegü taxügü. 37 Rü ngẽxma tixüanegü 
rü úwamaxã tatoegü rü muxũchixü̃ma i 
tümanetüarü o tibuxgü. 38 Rü nüma ya 
Cori ya Tupana rü tüxü̃ narüngü̃xẽẽ nax 
timuxü̃ca̱x. Rü nayamuxẽxẽ i tümaarü 
wocagü. 39-40 Rü ngẽxguma tümaarü 
uanügü chixri tümamaxã icua̱xgügu rü 
ngúxü̃ tüxü̃ yangexẽẽgügu rü 
ngẽmagagu tiyuetanü rü tinoxreetanü, 
notürü Tupana rü tá tüxü̃ naxütanü rü 
tá nüxü̃ naxoo̱x i ngẽma tümaarü 
uanügü. Rü ínachianexü̃gu tá 
ínayatüexẽxẽ nax nu ne naxĩmarexü̃ca̱x 
i norü uanügü. 41 Rü yíxema ingearü 
ngẽmaxü̃ã̱xgüxe rü nüma ya Cori ya 
Tupana rü tüxü̃ ínanguxü̃xẽxẽ nawa i 
tümaarü ngechaü̃. Rü tüxü̃ nimuxẽxẽ 
nhama carnérugürüxü̃. 42 Rü ngẽmaxü̃ 
nadaugügu i ngẽma duü̃xü̃gü i 
Tupanape̱xewa mexü̃ rü tá nataãxẽgü. 
Notürü ngẽma chixexü̃arü üruü̃gü rü tá 
narüngea̱xgümare. 43 Rü yíxema 
tümaãẽxü̃ cuáxe rü name nixĩ i nagu 
tarüxĩnüxü̃ i nhaa tümamaxã nüxü̃ 
chixuxü̃ nax ngẽmaãcü nüxü̃ tacuáxü̃ca̱x 
nax nhuxãcü poraãcü tüxü̃ nangechaü̃xü̃ 
ya tórü Cori ya Tupana. 
 
Íchamemare nax Tupanaca̱x 
chawiyaexü̃ 
 
108
  
1-2 Nhu̱xma rü íchame, Pa 
Chorü Tupanax, rü íchame 
nax chorü wiyaemaxã cuxü̃ 
SALMOS 107 
,  
108 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
480 
chicua̱xüüxü̃. Rü pa̱xmama tá ícharüda 
rü chorü paxetaruü̃gümaxã tá 
chapaxeta. Rü ngẽmaãcü tá nüxü̃ 
charümoxẽ i ngẽma ngexwaca̱xü̃ i 
ngunexü̃. 3 Pa Cori Pa Tupanax, rü chorü 
wiyaegümaxã tá cuxü̃ chicua̱xüxü̃ 
nape̱xewa i guxü̃ma i nachixü̃anecüã̱x i 
duü̃xü̃gü. 4 Erü ngẽma curü ngechaü̃ rü 
dauxü̃guxü̃ i naanearü yexerawa nangu. 
Rü ngẽxgumarüxü̃ ta i curü aixcuma rü 
ya̱u̱xtüweanexü̃arü yexerawa nangu. 
5 Pa Chorü Tupanax, cuma rü 
dauxü̃guxü̃ i naanemaxã icucua̱x rü 
curü üüne rü nhama i naane namaxã 
nanapá. 6 ¡Rü toxü̃ nangãxü̃ rü curü 
poramaxã toxü̃ ínanguxü̃xẽxẽ i toma 
nax toxü̃ cungechaü̃xü̃! 7 Rü cumax, Pa 
Tupanax, rü cupatawa quidexa rü 
nhacurügü: “Taãxẽãcüma tá pexna 
chanaxã i guxü̃ma i ngẽma naane i 
oéstewaama Chiquéü̃wa ixügüxü̃ rü 
nhu̱xmata léstewaama Sucóchiarü 
ngachítamaanexü̃wa nguxü̃. 8 Rü 
ngẽxgumarüxü̃ ta i Yiriáyiarü naane rü 
Manachéarü naane i natü i Yurdáũarü 
léstewaama ngẽxmagüxü̃ rü choxrü nixĩ. 
Rü ngẽma Efraĩ́arü naane i churaragü i 
poraxü̃ nawa ne ĩxü̃ rü choxrü nixĩ. Rü 
ngẽxgumarüxü̃ ta i ngẽma Yudáarü 
naane i Iraéutanüxü̃arü ãẽ̱xgacügü 
nawa ne ĩxü̃ rü choxrü nixĩ. 9 Rü ngẽma 
Moábiane rü Edóü̃ane rü chautüü̃wa 
nangexmagü. Rü ngẽma 
Firitéutanüxü̃gü rü chama rü tá nüxü̃ 
charüporamae”, nhanagürü ya Tupana. 
10-11 Pa Tupanax, ¿rü texé tá Edóü̃anewa 
choxü̃ taga? ¿Rü texé tá norü ĩane ya 
poranegu choxü̃ taxücuxẽxẽ i nhu̱xmax 
nax toxü̃ cuxoxü̃ rü marü tama torü 
churaragüxü̃ íquixümücüxü̃? 12 ¡Rü torü 
uwanugücha̱xwa toxü̃ rüngü̃xẽxẽ nax 
nüxü̃ tarüporamaegüxü̃ca̱x! Erü 
taxuwama toxü̃́ name i toxrüxü̃ i 
duü̃xü̃güarü ngü̃xẽẽ. 13 Notürü curü 
ngü̃xẽẽmaxã Pa Tupanax, rü tá nüxü̃ 
tarüporamae i ngẽma torü uanügü, erü 
cuma rü tá cuyayitanüxẽxẽ. 
 
Tupanaarü ngü̃xẽẽca̱x ínaca 
 
109
  
1 Pa Tupanax ¡tauxü̃́ i choxü̃́ 
nüxü̃ cuxoxü̃ i chorü 
yumüxẽ! 2 Erü duü̃xü̃gü i chixri maxẽxü̃ 
i dorata̱a̱xgüxü̃ rü chauchiga nidexagü. 
Rü wüxi i doramare nixĩ i ngẽma 
chauchiga i nüxü̃ yaxugüxü̃. 3 Rü 
chauchi naxaieãcüma nidexagü. Rü 
notüca̱xmamare chixexü̃ chauchiga 
nixugü. 4 Rü ngẽma chorü ngechaü̃ i 
naxca̱x ichaxãxü̃ rü chixexü̃maxã choxü̃́ 
nanaxütanügü. Notürü i chamax rü 
naxca̱x chayumüxẽama. 5 Rü ngẽma 
mexü̃ i naxca̱x chaxüxü̃ rü chixexü̃maxã 
nanatáeguxẽẽgü. Rü chama nüxü̃ 
changechaü̃yane rü chauchi naxaie. 6 Pa 
Tupanax ¡rü nhu̱xmax rü ngẽma 
chixexü̃ üxü̃ca̱x nüxü̃ naxuneta i wüxi i 
ãẽ̱xgacü i chixecüma nax ngẽma nüxna 
ca̱xaxü̃ca̱x i norü chixexü̃chiga! ¡Rü 
ngẽxgumarüxü̃ ta nüxü̃ naxuneta i wüxi 
i norü uaxü̃ruxü̃ i naxca̱x íca̱xaxü̃ nax 
napoxcuxü̃ca̱x! 7 Rü ngẽxguma ãẽ̱xgacü 
nüxna caxgu i norü chixexü̃chiga rü 
name nixĩ i noxtacüma poxcu namaxã 
naxueguxü̃. Rü ngẽxguma nügüca̱x 
ínacaxgu nax tama napoxcuxü̃ca̱x rü 
name nixĩ i noxtacüma yexeraãcü 
nanapoxcuama. 8 ¡Rü nanuxẽxẽ i norü 
maxü̃ rü noxtacüma nayu̱x nax 
ngẽmaãcü togü noxtacüma nayaxuxü̃ca̱x 
i norü puracü! 9 Rü ngẽmaãcü i 
SALMOS 108 
,  
109 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
481 
naxacügü rü noxtacüma nataxcue rü 
naxma̱x rü noxtacüma yutexe tixĩ. 10 Rü 
ngẽmaãcü i naxacügü rü nu ne 
nanaxĩmare rü íxraxü̃ i diẽruca̱x 
nacaxü̃wa̱xegü. ¡Rü noxtacüma nawa 
ínawoxü̃ ya yima napatachicawa! 11 ¡Rü 
guxü̃ma i ngẽma norü ngẽmaxü̃gü, rü 
ngẽma diẽru naxü̃tawa nayaxuxü̃ 
noxtacüma yana! ¡Rü togümare i 
duü̃xü̃gü nüxü̃́ yana i ngẽma norü 
puracütanü! 12 Rü name nixĩ i 
taxúeaxü̃́ma nangechaü̃tümüxü̃ rü woo i 
naxacügü i taxcuexü̃. 13 ¡Rü noxtacüma 
guxü̃ yue i nataagü nax ngẽmaãcü 
yanaxoxochixü̃ca̱x i nape̱xeégagü! 14 Rü 
cumax, Pa Corix, ¡rü nüxna nacua̱xãchi i 
nanatüarü chixexü̃ rü tagutáma ínapi i 
ngẽma naéarü pecádu! 15 ¡Rü guxü̃guma 
nüxna nacua̱xãchi i ngẽma chixexü̃ i 
naxüxü̃! ¡Rü duü̃xü̃güãxẽwa ínapi i 
naéga! 16 Rü nüma i ngẽma chixexü̃ üxü̃ 
rü taguma nüxü̃́ tangechaü̃tümüxü̃ ya 
yíxema ingearü diẽruã̱xgüxe rü yíxema 
tama tügü icua̱xüü̃güxe rü yíxema 
guxchaxü̃maxã naxi̱xãchiãxẽgüxe. Rü 
nüma rü chixri tümamaxã inacua̱x rü 
ngẽmaãcü tüxü̃ nadai. 17 Rü nüma rü 
naxca̱x nadau nax chixexü̃ naxüxü̃. ¡Rü 
ngẽmaca̱x noxtacüma chixexü̃ namaxã 
yaxugüe i duü̃xü̃gü! Rü taguma naxca̱x 
nadau nax ta̱xacürü mexü̃ naxü. ¡Rü 
ngẽmaca̱x noxtacüma taguma texé 
mexü̃ nachiga ixu! 18 ¡Rü ngẽma nacüma 
i chixexü̃, rü noxtacüma yadü̱xã i 
naxü̃ne nhama wüxi i naxchirumaxã 
idü̱xü̱xü̃rüxü̃! ¡Rü naanügu rü 
naxchina̱xãgu, rü noxtacüma naxücu i 
ngẽma chixexü̃ i nagu naxĩnüxü̃ nhama 
dexá rüe̱xna chíxü̃ tagu ücuxü̃rüxü̃! 
19 Rü ngẽma nacüma i chixexü̃ ¡rü 
noxtacüma yadü̱xã i naxü̃ne nhama 
wüxi i naxchiru naxü̃ne idü̱xü̱xü̃rüxü̃, rü 
noxtacüma nüxna yaxãũ nhama wüxi i 
goyexü̃rüxü̃! 20 Rü name nixĩ i Cori ya 
Tupana ngẽmaãcü nüxü̃́ nanaxütanü i 
ngẽma chamaxã rüxuanüã̱xgüxü̃ rü 
chixri chauchiga idexagüxü̃. 21 Notürü 
cumax, Pa Corix rü chanaxwa̱xe i choxü̃ 
curüngü̃xẽẽ rü mea choxna cudau nax 
ngẽmaãcü natachigaxü̃ca̱x i cuéga. ¡Rü 
curü mecümagagu choxü̃ 
ínanguxuchixẽxẽ nawa i ngẽma 
chixexü̃gü! 22 Chama rü poraãcüxüchi 
guxchaxü̃wa changexma rü 
chanaxi̱xãchiãxẽ rü chorü maxü̃newa rü 
poraãcü nangu̱x. 23 Rü ngẽma chorü 
guxchaxü̃gümaxã rü inixũ nax 
chixachigüxü̃ nhama wüxi i naxchipeta 
ixũxchigüxü̃rüxü̃. Rü nhu̱xmax rü marü 
chixaxüchi, rü ngẽmaca̱x ya yimá 
buanecü rü choxü̃ niga nhama wüxi i 
munüxü̃ yagaxü̃rüxü̃. 24 Rü ngẽma nax 
tama chachibüxü̃ca̱x rü chidu̱xrueã́pü̱xü 
rü chixachigü. 25 Rü duü̃xü̃güarü 
cugüruxü̃ chixĩ. Rü ngẽxguma choxü̃ 
nadaunügu rü nanexáerugü rü choxü̃ 
nacugüe. 26-27 ¡Choxü̃ rüngü̃xẽxẽ, Pa 
Cori Pa Chorü Tupanax! ¡Rü curü 
ngechaü̃gagu choxü̃ ínanguxuchixẽxẽ 
nawa i chorü guxchaxü̃gü nax 
ngẽmaãcü duü̃xü̃gü nüxü̃ cuáxü̃ca̱x nax 
aixcuma cuma yixĩxü̃ i choxü̃ 
curüngü̃xẽẽxü̃! 28 Rü nhu̱xmax nax 
choxü̃ curüngü̃xẽẽxü̃ rü nüétama nixĩ 
ega woo chixexü̃ chamaxã yaxugüegu i 
ngẽma chamaxã rüxuanüã̱xgüxü̃. Rü 
name nixĩ nax naxãneexü̃. Notürü i 
chama nax curü duü̃xü̃ chixĩxü̃ rü 
chataãxẽ. 29 Rü ngẽma chorü uanügü rü 
name nixĩ nax poraãcü naxãneexü̃. ¡Rü 
SALMOS 109 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
482 
ngẽma norü ãne rü noxtacüma yadü̱xã i 
naxü̃ne nhama wüxi i naxchirumaxã 
idü̱xü̱xü̃rüxü̃! 30 Rü nhaa chauã̱xmaxã rü 
guxü̃gutáma Cori ya Tupanana moxẽ 
chaxã. Rü muxü̃ i duü̃xü̃gütanüwa tá 
nüxü̃ chicua̱xüxü̃. 31 Erü nüma ya 
Tupana rü tümaétüwa nachogü ya 
yíxema ngearü ngẽmaxü̃ã̱xgüxe. Rü 
naxme̱xwa tüxü̃ ínapoxü̃ i ngẽma tüxü̃ 
íxuaxü̃güxü̃. 
 
Nüma ya Cori rü ãẽ̱xgacüna pora 
naxã 
 
110
  
1 Rü nüma ya Tupana rü 
chorü Corixü̃ nhanagürü: 
“¡Chorü tügünecüwawa rüto rü 
nhu̱xmatáta i ngẽma curü uanügü rü 
curü chicutüxü̃ chayaxĩxẽẽgü!” 
nhanagürü. 2 Rü nüma ya Tupana rü 
Yerucharéü̃wa cuxü̃ naxuneta nax 
ãẽ̱xgacü quixĩxü̃ca̱x rü namaxã 
icucuáxü̃ca̱x i ngẽma curü uanügü. 3 Rü 
ngẽma ngunexü̃ i curü uanügüxü̃ 
curüporamaegu rü curü duü̃xü̃gü rü tá 
cuxme̱xwa nügü nangexmagüxẽxẽ. Rü 
nimexchiruãcüma tá cupe̱xewa 
nangugü. Rü ngẽma curü pora rü 
guxü̃gutáma nitachigü nhama pucü ya 
guxü̃guma pa̱xmama rüngucürüxü̃. 4 Rü 
nüma ya Tupana rü cuxü̃ naxuneta nax 
Meuquichedéquirüxü̃ guxü̃guma 
chacherdóte quixĩxü̃. Rü nüma rü 
taxũtáma inayanaxoxẽxẽ i ngẽma nüxü̃ 
yaxuxü̃. 5 Rü nüma ya Tupana rü curü 
tügünecüwawa nangexma nax cuxü̃ 
ínapoxü̃xü̃ca̱x. Rü ngẽma ngunexü̃ i 
nagu nanuxü̃gu rü tá nanadai i muxü̃ma 
i ãẽ̱xgacügü. 6 Rü ngẽma 
nachixü̃anegüca̱x rü tá poxcu naxuegu. 
Rü ngẽxma tá nayue i muxũchixü̃ i 
duü̃xü̃gü. Rü guxü̃wama i nhama i 
naanewa rü muxü̃táma i ãẽ̱xgacügü tá 
ínawoxü̃. 7 Notürü nümatama ya Tupana 
rü ngẽma namacüwawa ngẽxmaxü̃ i 
natüxacüarü dexáwa tá naxaxe. Rü 
ngẽma dexá rü tá nayaporaxẽẽchigü. 
 
Nüxü̃ ticua̱xüxü̃gü ya Cori ya 
Tupana erü mexü̃ taxca̱x naxü 
 
111
  
1 Name nixĩ i Cori ya 
Tupanaxü̃ ticua̱xüxü̃gü. Rü 
chama rü guxü̃ma i chorü maxü̃nemaxã 
tá Cori ya Tupanaxü̃ chicua̱xüxü̃ ngẽma 
duü̃xü̃gü i mexü̃gu rüxĩnüexü̃arü 
ngutaque̱xewa rü guxü̃ma i 
duü̃xü̃güpe̱xewa. 2 Rü guxü̃ma i ngẽma 
Cori ya Tupana üxü̃ rü nataxüchi. Rü 
yíxema aixcuma namaxã taãxẽxe i 
ngẽma Tupana üxü̃ rü nawa tangu̱x. 3 Rü 
ngẽma Tupanaarü puracü rü namexechi. 
Rü nüma rü guxü̃guma mea tamaxã 
inacua̱x. 4 Rü yema mexü̃ ga naxüxü̃ rü 
taxucürüwama nüxü̃ itarüngümae. Erü 
nüma ya Cori rü namecümaxü̃chi rü 
nüxü̃́ tangechaü̃tümüxü̃. 5 Rü tüxü̃ 
naxüwemü ya yíxema nüxü̃ 
icua̱xüü̃güxe. Rü nüma rü taguma nüxü̃ 
inarüngüma i ngẽma norü uneta ga 
nüxü̃ yaxuxü̃. 6 Rü nüma rü norü 
duü̃xü̃güpe̱xewa inanawe̱x ga norü pora 
ga yexguma nüxna naxããgu ga nhaa 
Iraéuane woo muxü̃ma ga totücumü ga 
duü̃xü̃gü ga tama yaxõgüxü̃ nawa 
namaxẽchire̱x. 7 Rü guxü̃ma i ngẽma 
nüma naxüxü̃ rü name rü aixcuma 
niwe̱x i norü mugü. Rü ngẽmaca̱x name 
nax nagu yaxõxü̃. 8 Rü ngẽma norü 
mugü rü taguma inayarüxo erü guxü̃ma 
rü aixcuma nixĩ rü nawe̱xgu. 9 Rü nüma 
rü ínananguxü̃xẽxẽ ga norü duü̃xü̃gü 
SALMOS 109 
– 
111 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
483 
naxme̱xwa ga norü uanügü. Rü yema 
norü uneta rü namaxã nüxü̃ nixu nax 
tagutáma iyanaxoxü̃. Erü nüma ya 
Tupana rü naxüüne rü naxãũcümaxü̃chi. 
10 Rü yíxema aixcuma cua̱x tüxü̃́ 
ngẽxmaxe rü Cori ya Tupanaxü̃ 
ticua̱xüxü̃gü. Rü yíxema Cori ya 
Tupanaxü̃ icua̱xüü̃güxe rü aixcuma 
tümaãẽxü̃ ticua̱x. Rü name nixĩ i 
guxü̃guma nüxü̃ ticua̱xüxü̃gü. 
 
Nataãxẽ ya yimá yatü ya mexü̃gu 
rüxĩnücü 
 
112
  
1 Name nixĩ i Cori ya 
Tupanaxü̃ ticua̱xüxü̃gü. Rü 
nataãxẽ ya yimá yatü ya Cori ya 
Tupanaxü̃ ngechaü̃cü rü norü mugügu 
imaxü̃cü. 2 Rü yimá yatü ya mexü̃gu 
rüxĩnücü rü Tupana tá nüxü̃ narüngü̃xẽẽ 
i ngẽma naxacügü rü tá naporae i 
nhama i naanewa. 3 Rü napatawa ya 
yimá yatü rü namuarü ngẽmaxü̃ã̱xgü. 
Rü guxü̃guma norü ngẽmaxü̃gümaxã 
to̱xguã̱xü̃ narüngü̃xẽẽ. 4 Rü yimá yatü rü 
nhama wüxi i omü i ẽanexü̃wa 
ibáxixü̃rüxü̃ nixĩ naxca̱x i ngẽma togü i 
duü̃xü̃gü i mexü̃. Rü nüma rü 
namecüma rü nangechaü̃wa̱xe rü 
nixaixcuma. 5 Rü yimá yatü ya 
mecümacü rü norü ngẽmaxü̃gümaxã 
togüxü̃ narüngü̃xẽẽ. Rü mea namaxã 
inacua̱x i guxü̃ma i ngẽma nüxü̃́ 
ngẽxmaxü̃. 6 Rü yimá yatü rü taxũtáma 
nagu nayarüchixe woo norü uanügü 
chixexü̃ namaxã ü̱xgux. Rü duü̃xü̃gü rü 
guxü̃gutáma nüxna nacua̱xãchigü 
naxca̱x i ngẽma mexü̃ i naxüxü̃. 7 Rü 
nüma rü taxuca̱xma naxca̱x naba̱i̱xãchi i 
ta̱xacürü chixexü̃ i ore i nachiga i nüxü̃ 
naxĩnüxü̃, erü nüxü̃ nacua̱x nax Tupana 
aixcuma nüxna dauxü̃. 8 Rü nüma ya 
yimá yatü rü taxuca̱xma norü uanügüxü̃ 
namuü̃. Rü nüxü̃ nacugüama erü 
Tupanagu nayaxõ. 9 Rü yíxema tüxü̃́ 
nataxúxe rü guxü̃guma norü 
ngúchaü̃maxã tüxna nanaxãmare i 
diẽru. Rü ngẽma nacüma i mexü̃ rü 
taguma nüxü̃ narüchau nax naxüãxü̃. Rü 
taxuca̱xma naxãne erü aixcuma nagu 
namaxü̃ i ngẽma nüxü̃ yaxuxü̃. 10 Rü 
ngẽma chixexü̃ ügüxü̃ rü nanue ega 
nüxü̃ nadaugügu. Rü norü numaxã 
nixü̃́xchapütagü. Notürü ngẽma norü 
ĩnü i ngẽma chixexü̃arü üruü̃gü rü tá 
nagu nayarüchixe. 
 
Norü mecümaca̱x Tupanaxü̃ 
ticua̱xüxü̃gü 
 
113
  
1 Name nixĩ i Cori ya 
Tupanaxü̃ ticua̱xüxü̃gü. Pa 
Norü Duü̃xü̃güx rü ¡nüxü̃ pecua̱xüxü̃gü! 
2 Rü name i nhu̱xmax rü guxü̃guma mea 
nachiga idexagüxü̃. 3 Rü guxãma i pema 
i léstewa ngẽxmagüxe rü nhu̱xmata 
pema i oéstewa ngẽxmagüxe ¡rü nüxü̃ 
pecua̱xüxü̃gü ya Cori ya Tupana! 4 Rü 
nüma ya Cori ya Tupana rü guxü̃ma i 
nachixü̃anegümaxã inacua̱x. Rü norü 
pora rü dauxü̃guxü̃ i naaneétüwa nangu. 
5-6 Rü taxúema namaxã tawüxigu ya tórü 
Cori ya Tupana ya dauxü̃guxü̃ i 
naanewa ãẽ̱xgacü ixĩcü, notürü ngẽ́ma 
nüxü̃ nadawenü i dauxü̃guxü̃ i naane rü 
nhama i naane. 7-8 Rü tüxü̃ narüngü̃xẽẽ 
ya yíxema ngearü diẽruã́xe. Rü yíxema 
taxúema tüxü̃ rüngü̃xẽxẽ́xe rü tüxü̃ 
ínarüdaxẽxẽ rü tümaarü ĩanearü 
ãe̱xgacügütanüwa tüxü̃ narütoxẽxẽ. 9 Rü 
yíxema ngexe ya ngexacüxe rü nüma ya 
Tupana rü tüxü̃ nataãxẽxẽxẽ rü tüxü̃ 
SALMOS 111 
– 
113 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
484 
narüngü̃xẽẽ nax taxãxacüxü̃ca̱x. Pa 
Duü̃xü̃güx, rü ¡ngĩxã nüxü̃ ticua̱xüxü̃gü 
ya Cori ya Tupana! 
 
 
Nüxna nacua̱xãchie ga yexguma 
Eyítuanewa ínachoxü̱̃xgu ga 
Iraéutanüxü̃ 
 
114
  
1-2 Rü nũxcüma ga 
yexguma Eyítuanewa 
ínachoxü̱̃xgu ga tórü o̱xigü ga 
Iraéutanüxü̃gü ga Yacútaagü, rü 
Yudáanegu nixĩ ga naxügüãxü̃ ga guma 
Tupanapata. Rü nüma ga Tupana rü 
yéma nixĩ ga tórü o̱xigümaxã inacuáxü̃. 
3 Rü yexguma yema Már ga Dauchiüxü̃ 
yema Iraéutanüxü̃xü̃ da̱xgu rü 
niyauxyexü̃chixü. Rü yexgumarüxü̃ ta 
ga yema natü ga Yurdáũ rü tórü 
o̱xigüca̱x ínayachaxãchixü̃chixü. 4 Rü 
yexguma ga guma imáchanexü̃chine ga 
ma̱xpǘnegü rü guma rünuxmaegüne ga 
ma̱xpǘnegü rü Tupanaarü poramaxã 
nayuxnagütanü nhama carnéruxacügü 
rü bóyixacügü yuxnagütanüxü̃rüxü̃. 
5 ¿Rü ta̱xacü cuxü̃ nangupetü, Pa Már i 
Dauchiüxü̃x, nax quiyauxyexü̃chiüxü̃? 
¿Rü ta̱xacü cuxü̃ nangupetü, Pa Natü i 
Yurdáũ nax ícuyachaxãchixü̃chiüxü̃? 
6 ¿Rü ta̱xacü pexü̃ nangupetü, Pa 
Imáchanexü̃chine ya Ma̱xpǘnegüx rü 
pemax Pa Rünuxmaegüne ya 
Ma̱xpǘnegüx, rü piyuxnetanücüüxü̃ 
nhama carnéruxacügü rü bóyixacügü 
yuxnagütanüxü̃rüxü̃? 7 Rü cumax, Pa 
Nhama i Naanex ¡rü Yacúarü 
Tupanape̱xewa curü muü̃maxã idu̱xru̱x! 
8 Yerü ga nüma rü nutatanüwa 
nanango̱xẽxẽ ga puchugü rü nuta ya 
tacüwa inayagoxü̃chixüxẽxẽ ga dexá. 
 
Tórü Tupana rü dauxü̃guxü̃ i 
naanewa nangexma 
 
115
  
1 Pa Cori Pa Tupanax 
¡cugütama icua̱xüxü̃ rü 
tauxü̃́ i toxü̃ quicua̱xüüxü̃! ¡Rü cugü 
icua̱xüxü̃ naxca̱x i curü ngechaü̃ rü 
naxca̱x i ngẽma nax quixaixcumaxü̃! 
2 ¿Rü tü̱xcüü̃ i ngẽma tama yaxõgüxü̃ rü 
ínacagü rü nhanagürügü: “¿Ngexcü nixĩ 
ya perü Tupana?” nhanagürügü? 
3 Notürü tanangãxü̃ rü nhatagürügü: 
“Torü Tupana rü dauxü̃guxü̃ i naanewa 
nangexma. Rü nüma rü nanaxü i 
guxü̃ma i ta̱xacü i nüma nanaxwa̱xexü̃”, 
nhatagürügü. 4 Rü ngẽma norü tupanagü 
i ngẽma tama yaxõgüxü̃, rü nümatama i 
duü̃xü̃gü naxme̱xmaxã nanaxügü. Rü 
úirumü rü diẽrumünaxca̱x nixĩ. 5 Rü 
nüxü̃́ nangexma i naã̱x notürü tama 
nidexagü rü nixãxetü notürü tama 
ta̱xacüü̃ nadau. 6 Rü naxãchinü notürü 
tama ta̱xacüü̃ naxĩnüe. Rü naxãxmaraxü̃ 
notürü taxuxü̃ma nüxü̃ napa. 7 Rü 
nixãxme̱x notürü tama tüxü̃ ningṍgügü. 
Rü nixãcutü notürü tama inaxĩ. Rü bai i 
wüxi i naga i naã̱xgüwa íxũxũxü̃. 8 Rü 
ngẽma duü̃xü̃gü i nügüca̱xtama 
naxchicüna̱xãgü ügüxü̃ rü nüxü̃́ 
yaxõgüxü̃ rü naxrüü̃tama nixĩgü nax 
taxuwama yamexü̃. 9 Pa Iraéutanüxü̃güx 
¡rü Cori ya Tupanagu peyaxõgü! Erü 
nüma rü tüxü̃ narüngü̃xẽẽ rü tüxna 
nadau. 10 Pa Chacherdótegüx ¡rü Cori ya 
Tupanagu peyaxõgü! Erü nüma rü tüxü̃ 
narüngü̃xẽẽ rü tüxna nadau. 11 Rü 
pemax, Pa Duü̃xü̃gü i Cori ya Tupanaxü̃ 
Ngechaxü̃güxex ¡rü nagu peyaxõgü! Erü 
nüma rü tüxü̃ narüngü̃xẽẽ rü tüxna 
nadau. 12 Rü nüma ya Cori ya Tupana rü 
SALMOS 113-115 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
485 
tagu narüxĩnü rü tá tüxü̃ narüngü̃xẽẽ. 
Rü tá nüxü̃ narüngü̃xẽẽ i guxü̃ma i 
Iraéutanüxü̃gü rü norü chacherdótegü. 
13 Rü tá mexü̃ tümamaxã naxuegu ya 
yíxema nüxü̃ ngechaü̃güxe woo yaxe rü 
buxe. 14 Rü chanaxwa̱xe, Pa 
Iraéutanüxü̃x, nax Cori ya Tupana pexü̃ 
imuxẽẽxü̃ rü yamuxẽẽãxü̃ i pexacügü. 
15 Rü nüma ya Cori ya Tupana i 
dauxü̃guxü̃ i naane rü nhama i naanearü 
üruxü̃ rü aixcuma tá pexna nanaxã i 
norü ngü̃xẽẽ. 16 Rü Cori ya Tupanaarü 
nixĩ i dauxü̃guxü̃ i naane, notürü 
duü̃xü̃güna nanaxã i nhama i naane. 
17 Rü ngẽma marü yuexü̃ i naxmaxü̃wa 
ngẽxmagüxü̃ rü taxucürüwama Cori ya 
Tupanaxü̃ nicua̱xüxü̃gü i nhama i 
naanewa. 18 Notürü i yixema i nhu̱xmax 
nax imaxẽxü̃ rü tá nüxü̃ ticua̱xüxü̃gü i 
nhu̱xmax rü guxü̃gutáma ¡Rü ngĩxã 
nüxü̃ ticua̱xüxü̃gü ya Cori ya Tupana! 
 
Yumüxẽwa Tupanana moxẽ taxã 
 
116
  
1-2 Rü Cori ya Tupanaxü̃ 
changechaü̃ erü nüxü̃ 
naxĩnü i ngẽma chorü yumüxẽ. Rü 
nhu̱xmax nax chamaxü̃xü̃gu rü 
guxü̃gutáma namaxã chidexa i chorü 
yumüxẽwa. 3 Rü ngẽma yu rü choxü̃ 
niyauxchire̱x rü wixguxuchi choxü̃ 
nima̱x. Rü chaba̱i̱xãchi rü chamuü̃. 4 Rü 
yexguma ga chama rü Cori ya 
Tupanaca̱x aita chaxü rü nhachagürü: 
“¡Pa Corix, choxü̃ namaxẽxẽ!” 
nhachagürü. 5 Rü nüma ya Cori ya 
Tupana rü aixcumacü nixĩ rü nüxü̃́ 
tangechaü̃tümüxü̃wa̱xe. Erü nüma rü 
woetama guxü̃guma namecümaxü̃chi. 
6 Rü nüma ya Cori ya Tupana rü tüxna 
nadau ya yíxema taxuxü̃ma ixĩgüxe. Rü 
yexguma chaturagu ga nax 
chayuxchaü̃xü̃ rü choxü̃ ínarüdaxẽẽama. 
7-8 Rü nhu̱xmax rü wenaxarü chataãxẽ 
yerü nüma ga Cori ya Tupana rü 
chamaxã namecüma rü choxü̃ ínapoxü̃ 
nax tama chayuxü̃ca̱x rü tama axu 
ínguxü̃ca̱x rü tama chixexü̃gu 
changuxü̃ca̱x. 9 Rü nhu̱xmax rü Cori ya 
Tupanaga tá chaxĩnü natanüwa i ngẽma 
duü̃xü̃gü i nhama i naanewa maxẽxü̃. 
10 Rü chama rü chayaxõõma woo chorü 
ĩnüwa rü nhachagürü: “Nataxüchi i 
chorü guxchaxü̃”, nhachagürü. 11 Rü 
chorü i̱xãchiãẽgagu rü nhacharügü: 
“Guxü̃ma i duü̃xü̃gü rü nidorata̱a̱xgü”, 
nhacharügü. 12 ¿Nhuxãcü tá Cori ya 
Tupanaaxü̃́ chanaxütanü naxca̱x i 
guxü̃ma i ngẽma mexü̃ i cha̱u̱xca̱x 
naxüxü̃? 13 Rü nape̱xewa tá chanange i 
chorü ãmare i wíũchixü rü tá nüxü̃ 
chicua̱xüxü̃ yerü yuwa choxü̃ ínapoxü̃. 
14 Rü guxü̃ma i norü duü̃xü̃güpe̱xewa tá 
nüxü̃ chicua̱xüxü̃ yema namaxã nüxü̃ 
chixuxü̃rüxü̃. 15 Rü nüma ya Cori ya 
Tupana rü poraãcü nüxü̃ nangechaü̃ i 
norü duü̃xü̃gü, rü poraãcü nüxü̃́ nangu̱x 
i ngẽxguma nayuegu i ngẽma norü 
duü̃xü̃gü i nüxü̃ ngechaü̃güxü̃. 16 Pa Cori 
Pa Tupanax, chama rü curü duü̃xü̃ chixĩ, 
rü curü duü̃xü̃ tümane chixĩ. Rü cuma 
nixĩ i choxü̃ ícunguxuchixẽẽxü̃ nawa ga 
yema guxchaxü̃gü ga choxü̃ ináixü̃. 17 Rü 
ngẽmaca̱x tá moxẽ cuxna chaxã rü 
naxü̃nagü tá cuxca̱x chadai rü íchanagu. 
Rü ngẽmaãcü tá cuxü̃ chicua̱xüxü̃ Pa 
Cori Pa Tupanax. 18-19 Rü Yerucharéü̃wa 
ngexmane ya cupataa̱xtüwa rü guxü̃ma i 
curü duü̃xü̃güpe̱xewa tá chayanguxẽxẽ i 
ngẽma chorü uneta ga cumaxã nüxü̃ 
SALMOS 115 
,  
116 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
486 
chixuxü̃. Pa Duü̃xü̃güx, ¡ngĩxã nüxü̃ 
ticua̱xüxü̃gü ya Cori ya Tupana! 
 
Tupanaxü̃ ticua̱xüxü̃gü 
 
117
  
1 ¡Pa Guxü̃ma i 
Nachixü̃anecüã̱xgüx, rü Pa 
Guxü̃ma i Ĩanecüã̱xgüx, rü Tupanaxü̃ 
pecua̱xüxü̃gü! 2 Erü nüma rü poraãcü 
tüxü̃ nangechaü̃ rü guxü̃guma 
nixaixcuma rü nayanguxẽxẽ i ngẽma 
nüxü̃ yaxuxü̃. ¡Rü ngĩxã tórü Corixü̃ 
ticua̱xüxü̃gü! 
 
Cori ya Tupanaarü pora rü taguma 
inayagu̱x 
 
118
  
1 Pa Duü̃xü̃güx, ¡rü Cori ya 
Tupanana moxẽ pexãgü! 
Erü nüma rü namecümaxü̃chi rü 
guxü̃guma tüxü̃ nangechaü̃. 2 Pa 
Iraéutanüxü̃güx, rü name nixĩ i 
nhapegürügü: “Cori ya Tupanaarü 
ngechaü̃ rü taguma inayagu̱x.” 3 Rü 
ngẽxgumarüxü̃ ta i pemax, Pa 
Chacherdótegüx, rü name nixĩ i 
nhapegürügü: “Cori ya Tupanaarü 
ngechaü̃ rü taguma inayagu̱x.” 4 Rü 
ngẽxgumarüxü̃ ta i pemax i tórü Cori ya 
Tupanaxü̃ ngechaü̃güxe, rü name nixĩ i 
nhapegürügü: “Cori ya Tupanaarü 
ngechaü̃ rü taguma inayagu̱x”, 
nhapegürügü. 5 Rü yexguma taxü̃ ga 
guxchaxü̃wa chayexmagu rü Cori ya 
Tupanaarü ngü̃xẽẽca̱x íchaca. Rü nüma 
rü choxü̃ naxĩnü rü nawa choxü̃ 
ínanguxuchixẽxẽ ga yema chorü 
guxchaxü̃gü. 6 Rü nüma ya Cori ya 
Tupana rü nachauxü̃tagu rü ngẽmaca̱x 
tama chamuü̃. ¿Rü nhu̱xmax rü texé 
tapora nax ta̱xacürü chixexü̃gu choxü̃ 
tanguxẽẽxü̃? 7 Rü nüma ya Cori ya 
Tupana rü nachauxü̃tagu, rü nüma nixĩ i 
choxü̃ nangü̃xẽẽxü̃. Rü tá nüxü̃ chadau 
nax nhuxãcü Tupana tá nüxü̃ 
rüporamaexü̃ i ngẽma chauxchi aiexü̃. 
8 Rü name nixĩ nax Cori ya Tupanagu 
yaxõgüxü̃ rü tama i duü̃xü̃gügu. 9 Rü 
name nixĩ nax Cori ya Tupanagu 
yaxõgüxü̃ rü tama i ãẽ̱xgacügü i 
poraexü̃gu. 10 Rü guxü̃ma ga yema togü 
ga nachixü̃anecüã̱xgü rü cha̱u̱xca̱x 
ínayaxüãchi rü choxü̃ ínachomaeguãchi 
nax choxü̃ yama̱xgüxü̃ca̱x. Notürü 
Tupanaégagu nüxü̃ charüporamae. 11 Rü 
guxü̃wama choxü̃ ínachomaeguãchi, 
notürü Tupanaégagu nüxü̃ 
charüporamae. 12 Rü nhama 
máxegürüxü̃ choxü̃ ínachomaeguãchi ga 
chorü uanügü. Notürü yema nax 
nanuexü̃ rü nhama ta̱xacü i axü̃ rü 
paxama ixoxü̃rüxü̃ nixĩgü. Yerü 
Tupanaégagu nüxü̃ charüporamae. 13 Rü 
norü numaxã cha̱u̱xca̱x nibuxmü nax 
choxü̃ yama̱xgüxü̃ca̱x, notürü nüma ya 
Cori ya Tupana rü choxü̃ ínapoxü̃. 14 Rü 
ngẽmaca̱x chorü wiyaemaxã Cori ya 
Tupanaxü̃ chicua̱xüxü̃ erü nüma nixĩ i 
choxü̃ naporaxẽẽxü̃. Rü nüma nixĩ i 
choxü̃ namaxẽẽxü̃. 15 Rü ngẽma 
Tupanaarü duü̃xü̃gü rü napatagüwa 
taãxẽãcüma nawiyaegü i ngẽxguma 
nüxü̃ naxĩnüegu nax nhuxãcü Tupana 
naporamaegüxẽẽxü̃ nüxü̃ i ngẽma 
namaxã rüxuanüã̱xgüxü̃. Rü 
nhanagürügü: “Nüma ya Cori ya 
Tupana rü norü poramaxã tüxü̃ ínapoxü̃ 
nüxna i ngẽma tamaxã rüxuanüã̱xgüxü̃. 
16 Erü ngẽma norü pora ya Tupana rü 
taxuxü̃ma i to i poramaxã nawüxigu. Rü 
ngẽma norü poramaxã nixĩ i nüxü̃ 
nayexeraxü̃ i ngẽma tamaxã 
SALMOS 116 
– 
118 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
487 
rüxuanüã̱xgüxü̃”, nhanagürügü. 17 Rü 
nhu̱xmax rü taxũtáma paxa chayu. Rü 
tá chamaxü̃ nax ngẽmaãcü nüxü̃ 
chixuxü̃ca̱x i guxü̃ma i ta̱xacü i naxüxü̃ 
ya Cori ya Tupana. 18 Rü nüma ya Cori 
ya Tupana rü poraãcü choxü̃ naxü 
notürü tama choxü̃ ínata̱x nax 
chayuxü̃ca̱x. 19 ¡Rü peyawãxna̱x i ngẽma 
Tupanapataarü ĩã̱x! Rü ngẽxma 
chaxücuchaü̃ nax Cori ya Tupanana 
moxẽ chaxãxü̃ca̱x. 20 Rü ngẽma 
napataarü ĩã̱xwa nixĩ i yachocuxü̃ i 
ngẽma aixcuma norü duü̃xü̃gü ixĩgüxü̃. 
21 Pa Corix, moxẽ cuxna chaxã erü 
choxü̃́ nüxü̃ cuxĩnü i chorü yumüxẽ rü 
choxü̃ cungãxü̃ga. Erü cuma rü chorü 
maxẽẽruxü̃ quixĩ. 22 Rü yimá nuta ya 
ĩpataarü üruü̃gü nüxü̃ oecü rü yimá nixĩ 
ya nhu̱xmax nüxíra yaxücuchigüãcü. 
23 Rü Cori ya Tupana nixĩ ya ngẽmaãcü 
naxücü rü ngẽmaca̱x tataãxẽgü erü wüxi 
i mexechixü̃ nixĩ. 24 Rü nhaa nixĩ i 
ngẽma ngunexü̃ i nagu Tupana mexü̃ 
taxca̱x üxü̃. ¡Rü ngĩxã poraãcü 
tataãxẽgü! 25 Pa Corix ¡paxa torü 
uanügüme̱xẽwa toxü̃ ínanguxü̃xẽxẽ! ¡Rü 
toxü̃ rüngü̃xẽxẽ nax mea toxü̃ 
nangupetüxü̃ca̱x! 26 Rü Tupana rü 
namaxã nataãxẽ ya yimá naégagu núma 
ũcü. Rü toma rü Tupanapatawa mexü̃ 
pemaxã taxuegu. 27 Rü nüma ya Cori 
nixĩ i tórü Tupana yixĩxü̃. Rü nüma nixĩ 
i tüxü̃ yabáixmaxü̃xü̃. ¡Rü ngĩxã 
napatawa ngẽxmaxü̃ i ãmarechicagu 
tayanu i ngẽma naitanügü i nüxna 
ixãmaregüxü̃! 28 Rü cuxna moxẽ chaxã, 
Pa Corix, rü cuxü̃ chicua̱xüxü̃ erü 
cuporaxüchi rü chorü Tupana quixĩ. 
29 ¡Rü nüxna moxẽ pexãgü ya Cori ya 
Tupana! Erü nüma rü namecümaxü̃chi 
rü ngẽma norü ngechaü̃ rü taguma 
inayagu̱x. 
 
Tupanaarü mugümaxã tataãxẽgü 
 
119
  
1 Rü tataãxẽgü ya yíxema 
aixcuma nagu maxẽxe i 
Tupanaarü mugü rü tama nüxü̃ 
rüngümaexe. 2 Rü tataãxẽgü ya yíxema 
naga ĩnüexe i norü mugü rü guxü̃ i 
tümaarü maxü̃maxã Tupanaca̱x 
daugüxe. 3 Rü tataãxẽgü ya yíxema 
taxuxü̃ma i chixexü̃ ügǘxe rü aixcuma 
Cori ya Tupanamaxü̃gu ĩxe. 4 Cumax, Pa 
Tupanax, toxna cunaxã i curü mugü nax 
aixcuma naga taxĩnüexü̃ca̱x. 5-6 Chierüna 
guxü̃gu mea naga chaxĩnügu i ngẽma 
curü mugü nax ngẽmaãcü taxuca̱xma 
chaxãnexü̃ca̱x i ngẽxguma 
chayanguxẽxẽgu i curü mugü. 7 Rü 
ngẽxguma mea nawa changu̱xgux i 
ngẽma curü mugü i aixcuma we̱xguxü̃, 
rü guxü̃ma i chorü maxü̃maxã tá cuxü̃ 
chicua̱xüxü̃. 8 Rü choxü̃́ nangúchaü̃ nax 
nagu chamaxü̃xü̃ i ngẽma curü mugü 
¡Rü tauxü̃́ i choxü̃ ícutáxü̃! 9 Pa Tupanax 
¿rü nhuxãcü tá wüxi ya ngextü̱xücü 
inamexü̃ i norü maxü̃ i cupe̱xewa? Rü 
ngẽxguma curü ore naxwa̱xexü̃ãcüma 
namaxü̱̃xguxicatama. 10 Rü ngẽmaca̱x i 
chama rü guxü̃ma i chorü maxü̃maxã 
cuxca̱x chadau. ¡Rü choxna nadau nax 
tama nüxna chixũgachixü̃ca̱x i curü 
mugü! 11 Rü chauãẽgu namaxã 
changuxü̃ i curü ore nax tama cupe̱xewa 
chixexü̃ chaxüxü̃ca̱x. 12 Cumexechi i 
cumax, Pa Cori Pa Tupanax. ¡Rü choxü̃ 
nangu̱xẽxẽ i curü mugü! 13 Rü 
chauã̱xmaxã tá nüxü̃ chixu i guxü̃ma i 
ngẽma curü mugü i nüxü̃ quixuxü̃. 14 Rü 
muxü̃ma i ngẽmaxü̃güarü yexera rü 
SALMOS 118 
,  
119 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
488 
curü mugümaxã chataãxẽ. 15 Rü tá nagu 
charüxĩnüecha i curü mugü rü tá nagu 
chixũ i ngẽma cuma cunaxwa̱xexü̃. 16 Rü 
curü mugümaxã tá chataãxẽ, rü 
tagutáma nüxü̃ icharüngüma i curü ore. 
17 Rü chama nax curü duü̃xü̃ chixĩxü̃ ¡rü 
choxna nadau nax tama chayuxü̃ca̱x rü 
ngẽmaãcü naga chaxĩnüxü̃ca̱x i curü 
ore! 18 ¡Rü choxü̃ idauuchixẽxẽ nax 
ngẽmaãcü meama nüxü̃ chadauxü̃ca̱x i 
ngẽma curü orewa nüxü̃ quixuxü̃ i 
mexü̃gü! 19 Chama rü tama nhama i 
naanecüã̱x chixĩ. ¡Rü ngẽmaca̱x tauxü̃́ i 
cha̱u̱xcha̱xwa icuyacúxü̃ i curü mugü! 
20 Rü wüxichigü i oragu rü chaxoégaãẽ 
naxca̱x i ngẽma nüxü̃ nax 
chacuáxchaü̃xü̃ i curü mugü. 21 Rü 
cumax rü nüxü̃ cuxoregü i ngẽma 
duü̃xü̃gü i nügü icua̱xüü̃güxü̃ rü chixexü̃ 
ügüxü̃ rü tama naga ĩnüexü̃ i curü 
mugü. 22 ¡Rü naxcha̱xwa choxü̃ 
ixũgachixẽxẽ i ngẽma duü̃xü̃gü i chixri 
chauchiga idexagüxü̃ rü choxü̃ cugüexü̃ 
nagagu nax curü oregu chamaxü̃xü̃! 
23 Rü woo poraexü̃ i ãẽ̱xgacügü rü 
chixexü̃ chamaxã naxügüchaü̃gu, notürü 
i chama nax curü duü̃xü̃ chixĩxü̃ rü tá 
curü mugügu charüxĩnüama. 24 Erü 
ngẽma curü mugü rü chorü 
taãxẽxẽẽruxü̃ nixĩgü. Rü chorü 
ucu̱xẽruxü̃ nixĩgü. 25 Rü marü chatura rü 
chayuxchaü̃. ¡Rü maxü̃ choxna naxã i 
ngẽma chamaxã nüxü̃ quixuxü̃rüxü̃! 
26 Rü yema chaucüma ga chixexü̃, rü 
marü cumaxã nüxü̃ chixu, rü cuma rü 
marü choxü̃ cungãxü̃ rü nawa choxü̃ 
ícunguxuchixẽxẽ. ¡Rü nhu̱xmax rü 
choxü̃ nangu̱xẽxẽ i curü mugü! 27 ¡Rü 
cua̱x choxna naxã nax naga 
chaxĩnüxü̃ca̱x i curü mugü! Erü meama 
tá nagu charüxĩnü i ngẽma mexü̃gü i 
cuma cuxüxü̃. 28 Rü poraãcü chaxaxu 
erü ngúxü̃ chinge. ¡Rü choxü̃ 
naporaxẽxẽ, rü choxü̃ nataãxẽxẽxẽ yema 
chamaxã icuxunetaxü̃rüxü̃! 29 ¡Rü 
naxcha̱xwa choxü̃ ixũgachixẽxẽ i ngẽma 
doramare ixĩxü̃ rü choxü̃ nangu̱xẽxẽ i 
curü ore i aixcuma ixĩxü̃! 30 Erü chama 
rü marü chanayaxu i cucüma i aixcuma 
ixĩxü̃ rü nagu chixũxchaü̃ i ngẽma curü 
mugü. 31 Pa Cori Pa Tupanax, rü curü 
mugüguama charüxĩnü. ¡Rü tauxü̃́ i ãne 
choxü̃ quingexẽẽxü̃! 32 Rü pora chaxü 
nax ngẽmaãcü chayanguxẽẽxü̃ca̱x i curü 
mugü erü cuma rü taãxẽmaxã 
cunapaxẽxẽ i chorü maxü̃. 33 Pa Corix 
¡choxü̃ nangu̱xẽxẽ i curü mugü nax nagu 
chixũxü̃ca̱x nhu̱xmatáta ngẽmagu 
chayumare! 34 ¡Rü cua̱x choxna naxã 
nax ngẽmaãcü tama nüxü̃ 
charüngümaxü̃ca̱x i curü mugü! Rü 
aixcumaxü̃chi guxü̃gutáma naga 
chaxĩnüchaü̃. 35 ¡Rü choxü̃ naporaxẽxẽ 
nax nagu chixũxü̃ca̱x i ngẽma curü 
mugü! Erü ngẽmagu nixĩ i nüxü̃ 
chayanga̱u̱xü̃ i chorü taãxẽ. 36 ¡Rü choxü̃ 
rüngü̃xẽxẽ nax ngẽma diẽru i chixeãcü 
yaxuxü̃arü yexera choxü̃́ 
nangúchaü̃xü̃ca̱x i curü mugü! 37 ¡Rü 
choxna yaxũgachixẽxẽ i ngẽma ĩnü i 
natüxca̱xmamare ixĩxü̃ nax ngẽmaãcü 
curü ĩnügurica chixũxü̃ca̱x! 38 Rü chama 
nax curü duü̃xü̃ chixĩxü̃ ¡rü yanguxẽxẽ 
nax nüxü̃ chadauxü̃ca̱x i ngẽma curü 
unetagü i tümaca̱x ixĩxü̃ ya yíxema curü 
duẽxẽgü ixĩgüxe! 39 ¡Rü choxna 
yaxĩgachixẽxẽ i ngẽma duü̃xü̃gü i muü̃ 
choxna ãgüxü̃ i curü mugügagu choxü̃ 
cugüexü̃! Erü ngẽma curü mugü rü 
namexechi. 40 Rü ngẽmaca̱x choxü̃́ 
SALMOS 119 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
489 
nangúchaü̃. ¡Rü choxü̃ namaxẽxẽ! Erü 
cuma rü quixaixcumaxü̃chi. 41 Pa Cori 
Pa Tupanax ¡rü ngẽma 
icuxunetaxü̃rüü̃tama choxü̃ nangechaü̃ 
rü choxü̃ ínanguxuchixẽxẽ nax tama 
chayuxü̃ca̱x! 42 Rü ngẽmaãcü tá curü 
oremaxã chanangãxü̃ga i ngẽma chorü 
uanü i cugagu choxü̃ cugüexü̃. Erü nagu 
chayaxõ i curü ore. 43 ¡Rü tauxü̃́ i 
chauã̱xwa choxna cunapuxü̃ i ngẽma 
curü ore i aixcuma ixĩxü̃! Erü ngẽma 
curü orewa nüxü̃ quixu nax cuma rü tá 
choxü̃ curüngü̃xẽẽxü̃. 44 Rü chanaxwa̱xe 
i guxü̃gutáma nagu chamaxecha i 
ngẽma curü ngu̱xẽẽtae. 45 Rü ngẽmaãcü 
taxuca̱xtáma ta̱xacüca̱x chamuü̃ erü 
naga chaxĩnü i ngẽma curü mugü. 46 Rü 
ãẽ̱xgacügüpe̱xewa tá nüxü̃ chixu i curü 
mugü rü taxuca̱xtáma chaxãne. 47 Erü 
nüxü̃ changechaü̃ i ngẽma curü mugü rü 
namaxã chataãxẽ. 48 Rü nüxü̃ 
changechaü̃ rü choxü̃́ nangúchaü̃ i 
ngẽma curü mugü. Rü poraãcü nagu 
charüxĩnü. 49 ¡Rü nüxna nacua̱xãchi ga 
yema ore ga chamaxã nüxü̃ quixuxü̃ i 
chama nax curü duü̃xü̃ chixĩxü̃! Rü 
yemawa nüxü̃ quixu nax choxü̃ tá 
curüngü̃xẽẽxü̃. 50 Rü ngẽxguma 
changechaü̃gu, rü ngẽma curü uneta 
nixĩ i choxü̃ taãxẽxẽẽxü̃. Erü curü 
unetawa nüxü̃ quixu nax maxü̃ tá 
choxna cuxãxü̃. 51 Rü ngẽma duü̃xü̃gü i 
nügü icua̱xüü̃güxü̃ rü taguma nipae nax 
choxü̃ nachixexẽẽgüchaü̃xü̃. Notürü i 
chamax rü taguma nüxna chixũgachi i 
ngẽma curü ore i choxü̃ cungu̱xẽẽxü̃. 
52 Rü nüxna chacua̱xãchi ga yema curü 
mugü ga choxna cuxãchiréxü̃, Pa Cori 
Pa Tupanax, rü ngẽmagügu nixĩ i nüxü̃ 
ichayanga̱u̱xü̃ i chorü taãxẽ. 53 Rü 
ngẽma duü̃xü̃gü i chixri maxẽxü̃ rü 
nüxü̃ oexü̃ i curü ngu̱xẽẽtae, rü chama 
rü poraãcü namaxã chanu. 54 Rü nhama 
i naanewa nax paxaãchi chamaxü̃xü̃gu, 
rü ngẽma curü mugü nixĩ i chorü wiyae 
ixĩxü̃, erü choxü̃ nataãxẽxẽxẽ. 55 Pa Cori 
Pa Tupanax, rü woo chütacü rü cugu 
charüxĩnü. Erü chanaxwa̱xe i nagu 
chamaxü̃ i curü ngu̱xẽẽtae. 56 Rü ngẽma 
cuga nax chaxĩnüxü̃gagu rü chanayaxu i 
taãxẽ i taxü̃. 57 Rü cumax, Pa Corix, nixĩ 
i chorü Tupana quixĩxü̃. Rü chama rü 
marü cumaxã nüxü̃ chixu nax nagu tá 
chamaxü̃xü̃ i ngẽma curü ore. 58 Rü 
guxü̃guma cuxna chaca nax choxü̃ 
curüngü̃xẽẽxü̃ nax curü ngúchaü̃ 
chaxüxü̃ca̱x. ¡Rü cuxü̃́ 
changechaü̃tümüxü̃ i ngẽma curü orewa 
chamaxã icuxunetaxü̃rüxü̃! 59 Rü nüxü̃ 
chicua̱xãchi i ngẽma chaucüma i tama 
mexü̃, rü wenaxarü ichanaxügü nax 
naga chaxĩnüxü̃ i ngẽma curü mugü. 
60 Rü nhu̱xãẽãcü chaugü chatáegu, rü 
paxama ichanaxügü ga nagu nax 
chamaxü̃xü̃ ga yema curü mugü. 61 Rü 
yema chixexü̃ ga duü̃xü̃gü rü chixexü̃gu 
choxü̃ nanguxẽẽgüchaü̃, notürü i chama 
rü tama nüxü̃ charüngüma i curü mugü. 
62 Rü ngãxü̃cüxü ícharüda nax moxẽ 
cuxna chaxãxü̃ca̱x naxca̱x i ngẽma curü 
mugü i aixcuma mexü̃. 63 Rü yíxema 
cuxü̃ ngechaü̃güxe rü cuga ĩnüexe rü 
chauenexẽ tixĩgü. 64 Pa Cori Pa Tupanax, 
rü ngẽma curü ngechaü̃ rü guxü̃wama 
nangu i nhama i naanewa. ¡Rü choxü̃ 
nangu̱xẽxẽ i ngẽma curü mugü! 65 Pa 
Cori Pa Tupanax, chama nax curü 
duü̃xü̃ chixĩxü̃, rü mea choxna cudau, 
ngẽma chamaxã icuxunetaxü̃rüxü̃. 66 ¡Rü 
choxü̃ nangu̱xẽxẽ nax mea chauãẽxü̃  
SALMOS 119 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
490 
chacuáxü̃ca̱x! Erü nagu chayaxõ i 
ngẽma curü mugü. 67 Rü naxü̃pa ga 
choxü̃ nax cuxucu̱xẽxü̃ rü muxü̃ma ga 
chixexü̃ chaxü. Notürü i nhu̱xmax rü 
naga chaxĩnü i ngẽma curü mugü. 68 Rü 
cuma rü cumecüma, rü mexü̃ cuxü. ¡rü 
choxü̃ nangu̱xẽxẽ i curü mugü! 69 Rü 
ngẽma duü̃xü̃gü i nügü icua̱xüü̃güxü̃, rü 
notüca̱xmamare choxü̃ nixugüe. Notürü 
i chamax rü guxü̃guma chayanguxẽxẽ i 
ngẽma curü mugü. 70 Rü nümagü rü 
nachixeãẽgümare, notürü i chamax rü 
namaxã chataãxẽ i ngẽma curü 
ngu̱xẽẽtae. 71 Rü choxü̃́ rü name ga 
yema choxü̃ nax cuxucu̱xẽxü̃. Erü 
yemaacü nixĩ i nüxü̃ chacuáxü̃ nax naga 
chaxĩnüxü̃ i ngẽma curü mugü. 72 Rü 
ngẽma curü ucu̱xẽgü i choxna cuxãxü̃, 
rü cha̱u̱xca̱x rü muxü̃ma i úiru rü 
diẽruarü yexera narümemaexü̃chi. 73 Rü 
cumatama nixĩ ga choxü̃ cungo̱xẽẽxü̃ rü 
maxü̃ choxna cuxãxü̃. Rü ngẽmaca̱x 
chanaxwa̱xe nax choxna cunaxãxü̃ i 
cua̱x nax choxü̃́ natauxchaxü̃ca̱x nax 
naxca̱x changúxü̃ i curü mugü. 74 Rü 
yíxema cuxü̃ ngechaü̃güxe rü tataãxẽgü 
i ngẽxguma choxü̃ tadaugügu erü nagu 
chayaxõ i curü ore. 75 Pa Cori Pa 
Tupanax, chama rü nüxü̃ chacua̱x i 
ngẽma curü mugü rü meama niwe̱x. Rü 
tama ícutü i ngẽxguma choxü̃ 
icuyarüwe̱xãchixẽẽgu. 76 Rü ngẽma curü 
ngechaü̃ rü chanaxwa̱xe nax chorü 
taãxẽxẽẽruxü̃ yixĩxü̃, yema chamaxã 
icuxunetaxü̃rüxü̃. 77 ¡Rü chamaxã 
namecüma rü choxü̃ namaxẽxẽ! Erü 
namaxã chataãxẽ i ngẽma curü 
ngu̱xẽẽtae. 78 ¡Rü naxãneexẽxẽ i ngẽma 
duü̃xü̃gü i nügü icua̱xüü̃güxü̃ rü 
notüca̱xmamare ngúxü̃ choxü̃ 
ingexẽẽgüxü̃! Notürü i chama rü 
chanaxwa̱xe i nagu charüxĩnüama i curü 
mugü. 79 Rü chanaxwa̱xe i nua 
chauxü̃tawa nangexmagü i ngẽma cuxü̃ 
ngechaü̃güxü̃ rü curü mugüxü̃ 
cua̱xgüxü̃. 80 ¡Rü choxü̃ rüngü̃xẽxẽ nax 
mea chayanguxẽẽxü̃ca̱x i curü mugü 
nax taxuca̱xma chaxãnexü̃ca̱x! 81 Rü 
poraãcü cuxü̃ íchanangu̱xẽxẽ nax choxü̃ 
ícupoxü̃xü̃ca̱x erü nagu chayaxõ i curü 
ore. 82 Rü düxwa marü chipaxetü nax 
íchanangu̱xẽẽxü̃ i ngẽma curü uneta, rü 
nhachagürü: “¿Nhuxgu tá nua cuxũxü̃ 
nax choxü̃ cuyataãxẽxẽẽxü̃ca̱x?” 
nhachagürü. 83 Rü woo marü wüxi i 
yaxguã̱x chixĩ rü taxuwama mexe chixĩ 
rü nua ta̱xmare chixĩ, notürü tama nüxü̃ 
charüngüma i curü mugü, Pa Tupanax. 
84 ¿Rü nhuxree̱xpü̱xcüna tá nixĩ i 
cunaxwa̱xexü̃ nax yaxna chaxĩnüxü̃? 
¿Rü nhuxguxüratáta nixĩ i 
cunapoxcuexü̃ i ngẽma chawe 
ingẽxü̃tanüxü̃? 85 Rü ngẽma duü̃xü̃gü i 
nügü icua̱xüü̃güxü̃ rü tama curü 
ngu̱xẽẽtaegu ĩxü̃, rü chamaxü̃gu 
nanaxügü i wüxi i ãxmaxü̃ nax ngẽmagu 
chingucuchixü̃ca̱x. 86 Pa Tupanax 
¡Choxü̃ rüngü̃xẽxẽ! Erü ngẽma chorü 
uanügü rü chawe ningẽxü̃tanü woo 
taxuxü̃ma i chixexü̃ chaxüyane. Rü 
guxü̃ma i ngẽma curü mugü rü aixcuma 
nawe̱xgu. 87 Rü ngẽma chauxchi aiexü̃ 
rü wixgutaa̱x choxü̃ nima̱xgü, notürü 
tama choxü̃ narüporamaegü erü naga 
chaxĩnü i curü mugü. 88 ¡Rü curü 
ngechaü̃gagu choxü̃ namaxẽxẽ! Rü tá 
chayanguxẽxẽ i ngẽma curü mugü i 
cua̱xwa íchoxü̃xü̃. 89 Pa Cori Pa 
Tupanax, rü ngẽma curü ore rü 
guxü̃guca̱x nixĩ, rü dauxü̃guxü̃ i 
SALMOS 119 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
491 
naanewa naxümatü rü tagutáma 
naxüchicüxü. 90 Rü cuma nax 
quixaixcumaxü̃ rü guxü̃guma ngẽmaãcü 
quixĩ. Rü cuma nixĩ ga cunaxüxü̃ ga 
nhama ga naane, rü ngẽmaca̱x 
nachicawatama nangexmaecha. 91 Rü 
nhu̱xmax rü ta rü guxü̃ma i ngẽma 
cuxüxü̃ rü nanaxaixrügumagüraxü̃, 
yema curü mugüwa namaxã 
cunaxuegugüxü̃rüxü̃. Rü guxü̃ma i 
ngẽma cuxüxü̃, rü cunango̱xẽxẽ nax 
curü ngúchaü̃ naxügüxü̃ca̱x. 92 Rü 
ngẽxguma chi ngẽma curü mugü 
taxũchima taãxẽ choxna ãxgu, rü chi 
chorü ngechaü̃maxã chayu. 93 Rü 
tagutáma nüxü̃ icharüngüma i ngẽma 
curü mugü, erü ngẽmagagu nixĩ i maxü̃ 
choxna cuxãxü̃. 94 ¡Choxü̃ ínapoxü̃, Pa 
Tupanax! Erü curü duü̃xü̃ chixĩ rü nagu 
chixũ i ngẽma curü mugü. 95 Rü ngẽma 
chauxchi aiexü̃ rü naxca̱x nadaugü nax 
nhuxãcü choxü̃ yama̱xgüxü̃ca̱x. Notürü i 
chama rü curü mugügu chayaxõõma. 
96 Rü nüxü̃ chacua̱x rü guxü̃ma i ta̱xacü i 
ngẽxmaxü̃ rü nayarüxo. Notürü ngẽma 
curü mugü rü taguma inayarüxo. 97 Rü 
poraãcü choxü̃́ nangúchaü̃ i curü 
ucu̱xẽgü, rü wüxichigü i ngunexü̃gu rü 
nagu charüxĩnü. 98 Rü ngẽma curü mugü 
rü guxü̃guma chauãẽxü̃ choxü̃ 
nacua̱xẽxẽ. Rü ngẽmaca̱x chorü 
uanügüarü yexera choxü̃́ nangexma i 
cua̱x. 99 Rü guxü̃ma i chorü 
ngu̱xẽẽruü̃güarü yexera nüxü̃ chacua̱x, 
erü poraãcü nagu charüxĩnü i ngẽma 
curü mugü. 100 Rü ngẽma curü mugüga 
nax chaxĩnüxü̃gagu, rü ngẽma 
yaxguã̱xgüxü̃ nüxü̃ charücua̱xmae. 
101 Rü guxü̃ma i chixexü̃güna chixũgachi 
nax ngẽmaãcü naga chaxĩnüxü̃ca̱x i 
curü ore. 102 Notürü tama nüxna 
chixũgachi i ngẽma curü mugü erü 
cuma nixĩ i choxü̃ cuxucu̱xẽxü̃. 103 Rü 
ngẽma curü uneta rü ta̱xacü i 
maixcuraxü̃chixü̃arü yexera choxü̃́ 
name. 104 Rü curü mugüwa chanayaxu i 
cua̱x, rü ngẽmaca̱x naxchi chaxai i 
guxü̃ma i ngẽma nacüma i chixexü̃. 
105 Rü ngẽma curü ore rü nhama wüxi i 
omürüxü̃ nixĩ i cha̱u̱xca̱x rü choxü̃ 
nibáixmaxü̃. 106 Rü cumaxã rü marü 
ichaxuneta rü ngẽma rü tá aixcuma 
chayanguxẽxẽ. Rü tá nagu chixũ i 
ngẽma curü mugü. 107 Pa Corix, Pa 
Tupanax, rü poraãcü chanaxi̱xãchiãxẽ. 
¡Rü choxna naxã i maxü̃, ngẽma 
chamaxã nüxü̃ quixuxü̃rüxü̃! 108 ¡Rü 
choxü̃́ nayaxu nax moxẽ cuxna chaxãxü̃! 
¡Rü choxü̃ nangu̱xẽxẽ i curü mugü! 
109 Rü guxü̃guma ãũcümaxü̃ i yuwa 
changexma. Notürü taguma nüxü̃ 
charüngüma i ngẽma curü ucu̱xẽgü. 
110 Rü ngẽma chixexü̃ ügüxü̃ rü 
chape̱xegu guxchaxü̃ naxǘgü, notürü i 
chama rü tama nüxna chixũgachi i curü 
mugü. 111 Rü ngẽma curü mugü nixĩ i 
chorü ãmare i guxü̃guca̱x ixĩxü̃. Erü 
ngẽmagü nixĩ i taãxẽ choxna ãxü̃. 112 Rü 
guxü̃ma i chorü ngúchaü̃maxã 
guxü̃gutáma nagu chixũ i curü mugü 
nhu̱xmatáta chayumare. 113 Rü nüxü̃ 
chaxo i ngẽma duü̃xü̃gü i nügü 
írümegünetaxü̃ notürü nüxü̃ 
changechaü̃ i curü ucu̱xẽgü. 114 Rü cuma 
nixĩ i choxü̃ curüngü̃xẽẽxü̃ rü choxna 
cudauxü̃. Rü curü ore nixĩ i nagu 
chayaxõxü̃. 115 ¡Rü choxna pexĩgachi, Pa 
Chixexü̃arü Üruxü̃güx! Erü chama rü 
chayanguxẽẽchaü̃ i chorü Tupanaarü 
mugü. 116 Pa Tupanax ¡choxü̃ 
SALMOS 119 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
492 
naporaxẽxẽ ngẽma chamaxã 
icuxunetaxü̃rüxü̃! rü tá chamaxü̃. ¡Rü 
tauxü̃́ i choxü̃ cuwomüxẽẽxü̃! 117 ¡Choxü̃ 
rüngü̃xẽxẽ nax tama choxü̃ 
yama̱xgüxü̃ca̱x i chorü uanügü! Rü 
ngẽmaãcü i chama rü tá guxü̃guma 
nagu chamaxü̃ i curü mugü. 118 Rü cuma 
rü nüxü̃ cuxo i ngẽma tama naga ĩnüexü̃ 
i curü mugü. Erü ngẽma nagu 
naxĩnüexü̃ i nümagü rü taxuwama 
name. 119 Rü ngẽma duü̃xü̃gü i chixexü̃ 
ügüxü̃ i nhama i naanewa rü cuxca̱x rü 
wüxi i guxchirerüxü̃ nixĩgü. Notürü i 
chamax rü nüxü̃ changechaü̃ i curü 
mugü. 120 Rü cupe̱xewa i chama rü 
chorü muü̃maxã chidu̱xru̱x rü aixcuma 
nagu chixũxchaü̃ i ngẽma curü mugü. 
121 Rü taguma nüxü̃ icharüchau nax 
chanaxüxü̃ i ngẽma cupe̱xewa aixcuma 
mexü̃. Rü ngẽmaca̱x tama chanaxwa̱xe i 
choxü̃ ícuta̱x nax naxme̱xgu 
changuxü̃ca̱x i ngẽma choxü̃ 
chixexẽẽgüchaü̃xü̃. 122 ¡Rü chauétüwa 
nachogü nax taxuxü̃ma i chixexü̃ choxü̃ 
naxüpetüxü̃ca̱x rü tama chixexü̃gu 
choxü̃ nanguxẽẽgüxü̃ca̱x i ngẽma nügü 
icua̱xüü̃güxü̃! 123 Rü düxwa marü 
chipaxetü nax íchanangu̱xẽẽxü̃ nax 
choxü̃ curüngü̃xẽẽxü̃ rü choxü̃ 
ícunguxuchixẽẽxü̃ ngẽma chamaxã 
icuxunetaxü̃rüxü̃. 124 Rü chama nax curü 
duü̃xü̃ chixĩxü̃, rü ¡choxü̃ nangechaxü̃ rü 
chamaxã namecüma! ¡Rü choxü̃ 
nangu̱xẽxẽ i curü mugü! 125 Rü aixcuma 
curü duü̃xü̃ chixĩ, rü ngẽmaca̱x 
chanaxwa̱xe i chauãẽxü̃ choxü̃ 
cucua̱xẽxẽ erü nüxü̃ chacuáxchaü̃ i curü 
mugü. 126 Pa Corix, rü marü nawa nangu 
nax chauétüwa cuchogüxü̃, erü ngẽma 
chorü uanügü rü tama naga naxĩnüe i 
curü mugü. 127 Notürü i chamax rü 
ngẽma úiruarü yexera nüxü̃ changechaü̃ 
i curü mugü. 128 Rü ngẽmaca̱x nixĩ i mea 
naga chaxĩnüxü̃ i curü mugü rü nüxü̃ 
chaxo i guxü̃ma i nacüma i chixexü̃gü. 
129 Rü ngẽma curü mugü rü namexechi 
rü ngẽmaca̱x naga chaxĩnü. 130 Rü 
ngẽxguma texé curü orexü̃ ixuxgu rü 
nango̱xẽẽgu rü yíxema nüxü̃ ĩnüexe rü 
tümaãẽxü̃ tüxü̃ nacua̱xẽxẽ woo 
taxuxü̃ma cuáxe tixĩgügu. 131 Rü nhama 
õna i chi̱xichixü̃ca̱x ichoxü̃rüxü̃ rü 
choxü̃́ nangúchaü̃ i curü mugü. 132 ¡Rü 
choxü̃ nadawenü rü cuxü̃́ 
changechaü̃tümüxü̃, ngẽma cuxü̃ 
ngechaü̃güxü̃ca̱x cuxüxü̃rüxü̃! 133 Rü 
chanaxwa̱xe i choxü̃́ cunatauxchaxẽxẽ 
nax nagu chamaxü̃xü̃ca̱x i curü ore. Rü 
tama chanaxwa̱xe nax ngẽma 
chixexü̃ama chamaxã icuáxü̃. 134 ¡Rü 
naxme̱xwa choxü̃ ínanguxuchixẽxẽ i 
ngẽma duü̃xü̃gü i choxü̃ ima̱xgüchaü̃xü̃! 
Erü chayanguxẽẽchaü̃ i curü mugü. 
135 Rü nhu̱xmax nax curü duü̃xü̃ chixĩxü̃ 
¡rü cuxü̃́ changechaü̃tümüxü̃! ¡Rü choxü̃ 
nangu̱xẽxẽ i curü mugü! 136 Rü poraãcü 
chaxaxu erü ngẽma togü rü tama naga 
naxĩnüe i curü mugü. 137 Pa Corix, cuma 
rü quixaixcuma, rü ngẽma curü 
mugüwa nüxü̃ quixuxü̃ i poxcu rü 
aixcuma tá ningu. 138 Erü guxü̃ma i 
ngẽma curü mugü rü aixcuma name rü 
aixcuma tá ningugü. 139 Rü ngẽma curü 
mugü rü poraãcü chayanuxũ. Rü choxü̃́ 
nangu̱x nax tama naga naxĩnüexü̃ i 
ngẽma chorü uanügü. 140 Rü chama nax 
curü duü̃xü̃ chixĩxü̃ rü marü meama 
chanangugü i ngẽma curü mugü nax 
taxuwama nachixexü̃ rü ngẽmaca̱x nüxü̃ 
changechaü̃. 141 Pa Tupanax, chama i 
SALMOS 119 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
493 
cupe̱xewa rü taxuxü̃ma chixĩ rü 
duü̃xü̃gü rü choxü̃ naxoe. Notürü tama 
nüxü̃ charüngüma i curü mugü. 142 Rü 
guxü̃ma i ngẽma nüxü̃ quixuxü̃ rü 
guxü̃gutáma name. Rü ngẽma curü 
ngu̱xẽẽtae rü nixaixcuma. 143 Rü 
yexguma taxü̃ ga guxchaxü̃wa 
chayexmagu, rü curü mugü choxü̃ 
nataãxẽxẽxẽ. 144 Erü ngẽma curü mugü 
rü guxü̃guma name. ¡Rü choxna naxã i 
cua̱x nax ngẽmaãcü nagu 
chamaxü̃xü̃ca̱x i ngẽma curü mugü! 
145 Pa Corix, chorü ngúchaü̃maxã cuxna 
chaca. ¡Rü choxü̃ nangãxü̃! Erü 
chayanguxẽẽchaü̃ i curü mugü. 146 Pa 
Corix, cuxna nixĩ i chaca̱xü̃. ¡Rü choxü̃ 
rüngü̃xẽxẽ nax choxü̃́ natauxchaxü̃ca̱x 
nax chayanguxẽẽxü̃ i curü mugü! 147 Rü 
naxü̃pa nax yangunexü̃ rü ícharüda nax 
curü ngü̃xẽẽca̱x cuxna chaca̱xü̃ca̱x. Rü 
nagu chayaxõ i ngẽma curü uneta. 
148 Rü naxü̃pa nax nachütaxü̃ rü daa 
chauxetügü rü ínamemare nax 
inadauexü̃ nax ngẽmaãcü mea nagu 
ícharüxĩnüxü̃ca̱x i curü unetagü. 149 Pa 
Corix, ngẽma nax choxü̃ 
cungechaü̃xü̃gagu ¡rü choxü̃ naxĩnü! ¡Rü 
choxna naxã i maxü̃ ngẽma chamaxã 
icuxunetaxü̃rüxü̃! 150 Erü ngẽma chixexü̃ 
i duü̃xü̃gü i chawe ingẽxü̃tanüxü̃ rü 
choxna nangaicamagü. Notürü 
taxucürüwa i ta̱xacü chamaxã naxügü 
erü tama naga naxĩnüe i curü mugü. 
151 Cumax, Pa Corix, rü choxna 
cungaicama. Rü guxü̃ma i curü mugü rü 
aixcuma nixĩgü. 152 Rü nũxcümamatama 
nüxü̃ chacua̱x i curü mugü i cumatama 
cuxueguxü̃ nax guxü̃guma 
nangexmagüechaxü̃ca̱x. 153 ¡Rü nüxü̃ 
nadau nax nhuxãcü chanaxi̱xãchiãẽxü̃ 
rü nawa choxü̃ ínanguxuchixẽxẽ! Erü 
taguma nüxü̃ icharüngüma i ngẽma 
curü ucu̱xẽ. 154 ¡Rü chauétüwa nachogü 
rü chorü uanügüme̱xẽwa choxü̃ 
ínanguxuchixẽxẽ! ¡Rü choxna naxã i 
maxü̃ ngẽma cuma chamaxã 
icuxunetaxü̃rüxü̃! 155 Cuma rü tama 
nüxü̃ curüngü̃xẽẽ i ngẽma duü̃xü̃gü i 
chixexü̃ ügüxü̃ erü nümagü rü tama 
naga naxĩnüe i curü mugü. 156 Pa Corix, 
cuma rü poraãcü cumecümaxü̃chi. ¡Rü 
choxna naxã i maxü̃ ngẽma cuma 
cunaxwa̱xexü̃rüxü̃! 157 Rü ngẽma chorü 
uanügü i chauxchi aiexü̃ rü namuxũchi. 
Notürü i chama rü tama íchanange̱x i 
curü mugü. 158 Rü tama yaxna namaxã 
chaxĩnü i ngẽma taechitawa̱xegüxü̃ i 
tama naga ĩnüexü̃ i curü mugü. 159 Pa 
Corix ¡dücax, choxü̃ nadau nax nhuxãcü 
nüxü̃ changechaü̃xü̃ i curü mugü! ¡Rü 
curü ngechaü̃gagu choxna naxã i maxü̃! 
160 Rü guxü̃ma i curü ore rü aixcuma 
nixĩ. Rü curü mugü rü namexechi rü 
taguma inayarüxo. 161 Rü ãẽ̱xgacügü i 
poraexü̃ rü chawe ningẽxü̃tanü woo 
taxuxü̃ma i chixexü̃ chaxüyane. Notürü i 
chama rü naga chaxĩnü i curü mugü. 
162 Rü chama rü namaxã chataãxẽ i curü 
uneta nhama wüxi i duü̃xü̃ i taxü̃ i diẽru 
iyanga̱u̱xü̃rüxü̃. 163 Rü nüxü̃ chaxo i 
ngẽma ore i dora ixĩxü̃. Rü tama 
chanayaxu. Notürü nüxü̃ changechaü̃ i 
ngẽma curü ucu̱xẽgü. 164 Rü guxü̃ i 
oragu cuxü̃ chicua̱xüxü̃ naxca̱x i curü 
mugü i aixcuma mexü̃. 165 Rü yíxema 
curü ucu̱xẽgüga ĩnüexe rü tataãxẽgü. Rü 
taxuxü̃táma i ta̱xacü i chixexü̃gu tüxü̃ 
nayixẽxẽ. 166 Pa Corix, cuxü̃ 
íchanangu̱xẽxẽ nax choxü̃ ícupoxü̃xü̃. 
Erü marü nagu chamaxü̃ i ngẽma curü 
SALMOS 119 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
494 
mugü. 167 Chama rü meama naga 
chaxĩnü i curü mugü, rü guxü̃ma i chorü 
ngúchaü̃maxã nüxü̃ changechaü̃. 168 Rü 
chama rü meama naga chaxĩnü i curü 
ucu̱xẽgü rü curü mugü. Rü cuma rü 
meama nüxü̃ cucua̱x i guxü̃ma i 
chaucüma. 169 Pa Corix, ngẽma chorü 
yumüxẽgü rü cuxü̃tawa nangugü. ¡Rü 
choxna naxã i cua̱x ngẽma chamaxã 
icuxunetaxü̃rüxü̃! 170 Rü cupe̱xewa 
nangu i chorü yumüxẽ. ¡Rü chorü 
uanügüme̱xẽwa choxü̃ ínanguxuchixẽxẽ 
ngẽma chamaxã icuxunetaxü̃rüxü̃! 
171 ¡Rü choxü̃́ natauxchaxẽxẽ nax cuxü̃ 
chicua̱xüxüxü̃! Erü cumatama nixĩ i 
choxü̃ cungu̱xẽẽxü̃ i ngẽma curü mugü. 
172 ¡Rü choxü̃́ natauxchaxẽxẽ nax 
chawiyaeãcüma nüxü̃ chixu i curü 
unetagü! Erü guxü̃ma i curü mugü rü 
namexechi. 173 Ẽcü ínamemare ya 
cuxme̱x nax choxü̃ nangü̃xẽẽxü̃. Erü 
curü mugüama nixĩ i guxü̃arü yexera 
choxü̃́ ngúchaü̃xü̃. 174 Pa Corix, 
chanaxwa̱xe i paxa choxü̃ curüngü̃xẽẽ 
rü choxü̃ ícupoxü̃. Erü chama rü 
poraãcü namaxã chataãxẽ i ngẽma curü 
ucu̱xẽgü. 175 Rü nhu̱xmax nax 
chamaxü̃xü̃ rü chanaxwa̱xe i cuxü̃ 
chicua̱xüxü̃ nax ngẽmaãcü curü 
mugümaxã choxü̃ curüngü̃xẽẽxü̃ca̱x. 
176 Chama rü nhama wüxi i carnéru 
irütaxuxü̃rüxü̃ chixĩ. ¡Rü nua naxũ nax 
cha̱u̱xca̱x cuyadauxü̃ca̱x! Erü tama nüxü̃ 
charüngüma i curü mugü. 
 
Yumüxẽ i ngẽxguma ãũcümaxü̃wa 
ingexmagu 
 
120
  
1 Rü ngẽxguma 
ãũcümaxü̃wa 
changexmagu, rü nüxna chaca ya Cori 
ya Tupana. Rü nüma rü choxü̃ nangãxü̃. 
2 Pa Corix ¡choxü̃ ínanguxuchixẽxẽ 
nüxna i ngẽma duü̃xü̃gü i dorata̱a̱xgüxü̃ 
i chixriãcü chauchiga idexagüxü̃! 3 ¿Rü 
ta̱xacü tá nixĩ i curü poxcu, Pa Conüx i 
Dorata̱xáxü̃? 4 Rü cuma rü tá naxne ya 
ãmagunemaxã quingóxnatachinü. Rü 
ã́xwe ya naicümaxã tá quixa. 5 Rü 
chaugümaxã changechaü̃ erü norü 
ngãxü̃wa changexma i ngẽma chorü 
uanügü i Mechécüã̱xgü rü ngẽma 
Chedátanüxü̃gü i tama Tupanaxü̃ 
cua̱xgüxü̃. 6 Rü marütama nixĩ nax norü 
ngãxü̃wa changexmaxü̃ i ngẽma 
chauxchi aiexü̃ i nuegu rüxĩnüexü̃. 7 Rü 
ngẽxguma ngüxmüchiga namaxã 
chidexagu, rü nümagü rü daichigagu 
nidexagü. 
 
Tupana rü curü poxü̃ruxü̃ nixĩ 
 
121
  
1 Rü ngẽxguma ma̱xpǘnegu 
chadawenügu rü chaugüna 
chaca rü nhachagürü: “¿Rü ngextá tá 
nixĩ i ne naxũxü̃ i chorü ngü̃xẽẽ?” 
nhachagürü. 2 Rü ngẽma chorü ngü̃xẽẽ 
rü tá naxü̃tawa ne naxũ ya Cori ya 
Tupana i dauxü̃guxü̃ i naanearü üruxü̃ 
rü nhama i naanearü üruxü̃ ixĩcü. 3 Rü 
nüma rü tagutáma nanaxwa̱xe nax 
cuyanguxü̃ rü tagutáma nape ya yimá 
cuxna daucü. 4 Rü nüma rü guxü̃guma 
ínadau rü naxuãxẽ. Rü taguma nape ya 
yimá Iraéutanüxü̃na daucü. 5 Rü nüma 
ya Cori ya Tupana nixĩ i cuxna nadauxü̃ 
rü cuxü̃ ínapoxü̃xü̃, erü guxü̃guma 
cuxü̃tawa nangexma nax cuxü̃ 
nangü̃xẽẽxü̃ca̱x. 6 Rü ngunecü rü yimá 
üa̱xcü rü taxuxü̃táma chixexü̃ cumaxã 
naxü rü woo ya tauemacü i chütacü. 
7 Rü nüma ya Cori ya Tupana rü 
SALMOS 119 
– 
121 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
495 
naguxü̃raü̃xü̃ i ãũcümaxü̃wa cuxü̃ 
ínapoxü̃ erü nüma nixĩ i nüxna nadauxü̃ 
i curü maxü̃. 8 Rü ngẽmaãcü i nüma ya 
Cori ya Tupana rü guxü̃wama cuxü̃ 
ínapoxü̃ i nhu̱xmax rü guxü̃gutáma. 
 
 
Yerucharéü̃xü̃ nicua̱xüxü̃ 
 
122
  
1 Rü chataãxẽ i ngẽxguma 
choxü̃ nangĩxãgügu nax 
Cori ya Tupanapatawa chamaxã naxĩxü̃. 
2 Pa Ĩane ya Yerucharéü̃x, marü curü 
ĩã̱xarü aixepewa tangexmagü. 3 Pa 
Yerucharéü̃x, cuxü̃ naxügü nax cuwa 
nangutaque̱xegüxü̃ i Tupanaarü 
duü̃xü̃gü. 4 Rü cuwa nixĩ i naxĩxü̃ i 
guxü̃ma i Tupanaarü duü̃xü̃gü i 
Iraéutanüxü̃ nax Cori ya Tupanaxü̃ 
yacua̱xüü̃güxü̃ca̱x ngẽma nüma namaxã 
nüxü̃ yaxuxü̃rüxü̃. 5 Rü Yerucharéü̃wa 
nixĩ i nangexmaxü̃ i ngẽma tochicaxü̃gü 
i ãẽ̱xgacügü i guxchaxü̃arü mexẽẽruü̃gü 
nawa rütogüxü̃. Rü ngẽma tochicaxü̃gü 
rü ãẽ̱xgacü ga Dawípatawa nixĩ i 
nangexmagüxü̃. 6 ¡Rü guxü̃nema ya perü 
maxü̃nemaxã Tupanana peca nax 
Yerucharéü̃wa nangexmaxü̃ca̱x i taãxẽ! 
Rü namaxã nüxü̃ pexu ya yima ĩane rü 
nhaperügü: “Tanaxwa̱xe i cuwa mea 
namaxẽ i ngẽma cuxü̃ ngechaü̃güxü̃”, 
nhaperügü. 7 Pa Yerucharéü̃x, 
chanaxwa̱xe i cuwa nangexma i taãxẽ rü 
curü ãẽ̱xgacügüpatawa nax nataxuxü̃ i 
guxchaxü̃gü. 8 Rü nhu̱xmax rü 
chaueneegüca̱x rü chamücügüca̱x 
chanaxwa̱xe i cuwa nangexma i taãxẽ, 
Pa Yerucharéü̃x. 9 Rü yima tórü Cori ya 
Tupanapatagagu cuxca̱x chayumüxẽ nax 
mea cuxü̃ naxüpetüxü̃ca̱x, Pa 
Yerucharéü̃x. 
 
Tupanaarü ngechaü̃ca̱x ítaca 
 
123
  
1 Pa Cori Pa Tupana ya 
Dauxü̃wa Ngẽxmacüx, 
cuxca̱x chadaunagü nax cumaxã 
chidexaxü̃ca̱x. 2 Rü wüxi i puracütanüxü̃ 
norü corime̱xẽgu idawenüxü̃ nax nüxü̃ 
nacuáxü̃ca̱x i ta̱xacü nanaxwa̱xexü̃ rü 
ngẽxgumarüxü̃ tixĩgü nax tórü Cori ya 
Tupanaca̱x tadaunagügü nax namaxã 
idexagüxü̃ca̱x rü tamaxã nüxü̃ 
yaxuxü̃ca̱x nax nüxü̃́ 
ingechaü̃tümüxü̃güxü̃. Rü 
ngẽxgumarüxü̃ i wüxi i pacü i ngĩrü 
chiũraxü̃ íidawenüchigüxü̃cü nax nüxü̃ 
nacuáxü̃ca̱x i ta̱xacü nanaxwa̱xexü̃, rü 
ngẽxgumarüxü̃ ta tixĩgü i yixema nax 
Tupanaxü̃tawa ínangu̱xẽẽxü̃ nax nüxü̃́ 
ingechaü̃tümüxü̃güxü̃. 3 Pa Cori Pa 
Tupanax ¡cuxü̃́ tangechaü̃tümüxü̃gü! Rü 
tanaxwa̱xe i cuxü̃́ tangechaü̃tümüxü̃gü 
erü marü tama yaxna namaxã taxĩnüe i 
ngẽma norü guxchigagü i ngẽma 
tomaxã rüxuanüã̱xgüxü̃. 4 Rü ngẽma 
diẽruã̱xgüxü̃ rü toxü̃ nacugüe rü ngẽma 
nügü icua̱xüü̃güxü̃ rü toxchi naxaie. Rü 
ngẽmaca̱x poraãcüxüchima ngúxü̃ 
tingegü. 
 
Tupana rü Iraéutanüxü̃arü 
poxü̃ruxü̃ nixĩ 
 
124
  
1 Rü yexguma chi Cori ya 
Tupana tama tüxü̃ ípoxü̃gu 
rü tórü uanügü rü chi tüxü̃ nadai, rü 
name nixĩ i ngẽma nhapegürügü, Pa 
Iraéutanüxü̃güx. 2-3 Rü yexguma chi Cori 
ya Tupana tama tüxü̃ rüngü̃xẽẽgu ga 
yexguma taxca̱x iyaxüãchigu ga yema 
tüxü̃ daixchaü̃xü̃ rü chi norü numaxã 
tüxü̃ nagu̱xẽxẽ. 4-5 Rü nhama wüxi i 
SALMOS 121 
– 
124 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
496 
natüarü dexá i poraxü̃chixüxü̃ tüxü̃ 
ichagüxẽẽxü̃ rü taétüwa ya̱xpetüxü̃rüxü̃ 
chi tamaxã nixĩgü nax tüxü̃ nadaixü̃. 
6 Rü namexechi ya Cori ya Tupana ya 
tama naxwa̱xecü nax tórü uanügü 
naxnemaxã tüxü̃ daixü̃. 7 Rü yemaacü 
nawa ítanguxü̃ ga yema ãũcümaxü̃ ga 
tórü uanügü taxca̱x mexẽẽxü̃ nhama 
wüxi i weri i norü yaxruü̃wa 
inhaxü̃rüxü̃. Rü yema yaxruxü̃ ga tórü 
uanügü taxca̱x mexẽẽxü̃ rü narügáu rü 
tibuxmü. 8 Rü yimá Tupana ya 
dauxü̃guxü̃ i naanearü üruxü̃ rü nhama i 
naanearü üruxü̃, rü yimá nixĩ ya tüxü̃ 
rüngü̃xẽẽcü. 
 
Tupana rü norü duü̃xü̃güna nadau 
 
125
  
1 Rü yima ma̱xpǘne ya 
Chiã́ũ ya taxúema 
ixũgachixẽxẽnerüxü̃ nixĩgü i ngẽma Cori 
ya Tupanaaxü̃́ yaxõgüxü̃ nax taguma texé 
naxüchicüüxü̃ i norü ĩnü. 2 Rü yima ĩane 
ya Yerucharéü̃ ya ma̱xpǘnegümaxã 
íxümaeguãchine, rü ngẽxgumarüxü̃ ta i 
nüma ya Cori ya Tupana rü guxü̃gutáma 
norü poramaxã ínanapoxexü̃ i norü 
duü̃xü̃gü. 3 Rü ngẽma chixecümaxü̃ i 
ãẽ̱xgacü rü taxũtáma guxü̃gu 
duü̃xü̃gümaxã inacuáxecha nawa i nhaa 
naane i Tupana norü duü̃xü̃güxü̃ nagu 
namugüxü̃. Erü nüma ya Tupana rü tama 
nanaxwa̱xe nax norü duü̃xü̃gü nagu 
maxẽxü̃ i ngẽma nacüma i chixexü̃. 4 Pa 
Corix ¡nüxü̃ rüngü̃xẽxẽ i ngẽma duü̃xü̃gü 
i mea maxẽxü̃ rü aixcuma mexü̃gu 
rüxĩnüexü̃! 5 Notürü ngẽma duü̃xü̃gü i 
chixexü̃ i nacümagu ĩxü̃ ¡rü poxcu 
namaxã naxuegu! Erü ngẽmatama nixĩ i 
woetama naxca̱x ixĩxü̃ i ngẽma chixexü̃ 
ügüxü̃. ¡Rü Iraéutanüxü̃na naxã i taãxẽ! 
 
Toma nax to i nachixü̃anewa 
tagagüxü̃ rü tanaxwa̱xe i toxü̃ 
cuwoeguxẽxẽ 
 
126
  
1 Rü yexguma Tupana 
Yerucharéü̃ca̱x tüxü̃ 
woeguxẽẽgu rü taxca̱x rü 
ixanegüexü̃rüü̃mare nixĩ. 2 Rü yexguma 
ga yixema rü tórü taãxẽmaxã tacugüe rü 
aita taxüe. Rü yemaca̱x ga yema tama 
Tupanaaxü̃́ yaxõgüxü̃ rü nhanagürügü: 
“Nüma ya Cori ya Tupana rü taxü̃ i 
mexü̃ naxca̱x naxü i ngẽma norü 
duü̃xü̃gü”, nhanagürügü. 3 Rü aixcuma 
Cori ya Tupana rü taxü̃ i mexü̃ taxca̱x 
naxü rü ngẽmaca̱x poraãcü tataãxẽgü. 
4 Notürü, Pa Corix, nangexma i 
tomücügü i nhu̱xmax rü ta to i 
nachixü̃anegüwatama ngẽxmagüxü̃. Rü 
ngẽma rü ta tanaxwa̱xe nax 
Yerucharéü̃ca̱x cunawoeguxẽẽxü̃ nax 
nümagü rü ta nataãxẽgüxü̃ca̱x nhama 
paanexü̃ i pucümaxã taãxẽxü̃rüxü̃. 5 Rü 
yíxema auxãcüma toegüxe rü 
taãxẽãcüma tanayaxu i tümanetüarü o. 
6 Rü yíxema auxãcüma yangexpü̃xü̃xe i 
tümaarü nanetüchire nax tayatoxü̃ca̱x 
rü ngẽxguma yaxo̱xgu rü tayabuxgügu i 
tümaarü nanetü rü wiyaeãcüma tá 
ítayangepü̃xü̃ i muxũchixü̃ i tümaarü 
nanetüarü o. 
 
Tupana nanango̱xẽxẽ i guxü̃ma 
 
127
  
1 Rü ngẽxguma chi tama 
Tupanaarü ngü̃xẽẽmaxã 
yixĩxgu nax naxüxü̃ ya wüxi ya ĩpata rü 
notüca̱xmamare chi nixĩ i nawa 
napuracüexü̃ i ngẽma norü üruü̃gü. Rü 
ngẽxguma chi nüma ya Cori tama 
nüxna nada̱xgux ya wüxi ya ĩane rü 
SALMOS 124 
– 
127 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
497 
notüca̱xmamare chi nixĩ i nüxna 
nadaugüxü̃ i ngẽma norü daruü̃gü. 2 Rü 
taxuwama name ega texé puracügu tügü 
ima̱xgu nhu̱xmata üa̱xcü tüxü̃ 
yarüxücumare nax ngẽmaãcü ngúxü̃ 
tingeãcüma tüxü̃́ nangexmaxü̃ i tümaarü 
õna. Erü yíxema norü duü̃xü̃gü ixĩgüxe 
rü Tupana tüxna nanaxã i ngẽma tüxü̃́ 
taxuxü̃ woo ítapeeyane. 3 Rü ngẽma 
taxacügü rü wüxi i ngü̃xẽẽ i taxü̃ i 
Tupana tüxna ãxü̃ nixĩgü. 4 Rü ngẽma 
taxacügü i ngextü̱xügutama tüxü̃́ 
ngẽxmagüxü̃ rü tórü poxü̃ruü̃gü nixĩgü 
nhama churaragüne rü norü poxü̃ruxü̃ 
yixĩxü̃rüxü̃ nixĩgü. 5 Rü nataãxẽ ya yimá 
duü̃ ya muxacücü erü nhama 
namuxnexü̃chixü̃rüxü̃ nixĩ. Rü taxũtáma 
namuü̃ ega ãẽ̱xgacüpe̱xewa norü 
uanümaxã nügü ínaxuaxü̃gügu. 
 
Cori ya Tupanaarü ngü̃xẽẽchiga 
 
128
  
1 Rü cutaãxẽ i cumax erü 
nüxü̃ quicua̱xüxü̃ rü naga 
cuxĩnü ya Cori ya Tupana. 2 Rü cuma rü 
tá cunangõ̱x i ngẽma curü puracüwa ne 
ũxü̃ i cunetüarü o. Rü tá cutaãxẽ rü 
mexü̃ tá cuxü̃ naxüpetü. 
3 Rü cupatawa i cuxicatama 
cuxma̱xmaxã ícungexmaxü̃wa rü tá 
itaãxẽ. Rü nhama wüxi i úwa i 
oxochixü̃rüxü̃ tá nimu i cuxacügü. Rü 
nhama oríwachacüxü i ngexwaca̱x 
rüxügüxü̃rüxü̃ tá naporae i ngẽma 
cuxacügü i curü mechacüwawa 
rütogüxü̃. 4 Rü ngẽmaãcü Tupana tá 
nüxü̃ narüngü̃xẽẽ ya yimá duü̃ ya 
Tupanaxü̃ ngechaü̃cü. 5 ¡Rü Cori ya 
Tupana ya Chiã́ũgu ãpatacü cuxü̃ 
rüngü̃xẽxẽ! ¡Rü Tupana cuxü̃ rüngü̃xẽxẽ 
nax guxü̃ma i curü maxü̃gu nüxü̃ 
cudauxü̃ nax nhuxãcü nüma ya Tupana 
Yerucharéü̃xü̃ nangü̃xẽẽxü̃! 6 ¡Rü 
Tupana cuxü̃́ nama̱xẽxẽ i curü maxü̃ nax 
ngẽmaãcü nüxü̃ cudauxü̃ i cutaagü! ¡Rü 
Tupana tüxü̃ rüngü̃xẽxẽ nax nua 
Iraéutanüwa nangexmaxü̃ i taãxẽ rü 
tórü uanügü tama tüxü̃ chixewexü̃! 
 
Tupana rü Iraéuanexü̃ ínanguxuchixẽxẽ 
nüxna i norü uanügü 
 
129
  
1 Rü nhu̱xmax i Iraéuane rü 
nhanagürü: “Chama rü 
muxü̃ma ga ngúxü̃wa chaxüpetü 
noxritama changextü̱xügu. 2 Rü aixcuma 
muxü̃ma ga ngúxü̃wa chaxüpetü 
noxritama changextü̱xügu, notürü 
taxuxü̃ma choxü̃ narüporamae i chorü 
uanügü. 3 Rü poraãcü choxü̃ nacua̱i̱xgü rü 
choxü̃ nanapi̱xẽẽgü. 4 Notürü nüma ya 
Cori ya aixcuma mecümacü rü choxü̃ 
ínanguxuchixẽxẽ naxme̱xwa i ngẽma 
chorü uanügü i chixexü̃gu maxẽxü̃”, 
nhanagürü i Iraéuane. 5 Rü ngẽma 
Yerucharéü̃arü uanügü rü chanaxwa̱xe 
nax yaxãnetanüãchixü̃ rü taxcha̱xwa 
yabuxmüxü̃. 6 Rü name nixĩ nax 
yanamaãchigüxü̃ i ngẽma norü uanügü 
nhama wüxi ya maxẽ ya ĩã̱xca̱xwe̱xwa 
üa̱xcü paxa rümaãchixẽẽcürüxü̃. 7 Rü 
name nixĩ i nhama trígu i taguma norü 
owa nguxü̃ rü taguma ibuxarü oṍxü̃rüxü̃ 
nixĩgü. 8 Rü ngẽxguma texé nüxü̃ da̱xgu rü 
taxúematáma nhatagürü nüxü̃: “¡Tupana 
pexü̃ rüngü̃xẽxẽ! ¡Rü Cori ya Tupanaégagu 
mexü̃ pexü̃ ngupetü!” nhatagürü nüxü̃. 
 
Cori ya Tupanagu tayaxõgü 
 
130
  
1 Rü nhu̱xmax nax taxü̃ i 
guxchaxü̃gü chauétüwa 
ngẽxmaxü̃, rü curü ngü̃xẽẽca̱x 
SALMOS 127 
– 
130 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
498 
íchacaama, Pa Cori Pa Tupanax. 2 ¡Rü 
choxü̃́ nüxü̃ naxĩnü i chorü yumüxẽ, Pa 
Cori Pa Tupanax, rü choxü̃ nangãxü̃ 
namaxã i ngẽma tagaãcü naxca̱x 
íchaca̱xaxü̃! 3 Pa Cori Pa Tupanax, rü 
ngẽxguma chi nüxü̃ cudawenügu i 
ngẽma chixexü̃gü i cupe̱xewa taxüxü̃ 
¿rü texé chi cupe̱xewa tame? 4 Notürü i 
cumax rü toxü̃́ nüxü̃ icurüngüma i 
ngẽma torü chixexü̃gü i cupe̱xewa 
taxüxü̃ nax ngẽmaãcü cuxü̃ 
ticua̱xüü̃güxü̃ca̱x. 5 Rü guxü̃ma i chorü 
maxü̃maxã cuxü̃ íchanangu̱xẽxẽ, Pa 
Corix, rü nagu chayaxõ i ngẽma curü 
ore. 6-7 Chama rü nhama dauxü̃taegüxü̃ i 
ngóonexü̃ ínangu̱xẽẽgüxü̃arü yexera 
cuxü̃ íchanangu̱xẽxẽ, Pa Cori Pa 
Tupanax. Rü Pa Iraéuanecüã̱xgüx, rü 
ngẽma dauxü̃taegüxü̃ i ngóonexü̃ 
ínangu̱xẽẽgüxü̃rüxü̃ rü name nixĩ i 
ípenangu̱xẽxẽ i norü ngü̃xẽẽ ya Cori ya 
Tupana. Erü nüma rü tüxü̃ nangechaü̃ 
rü tüxü̃ ínanguxü̃xẽxẽ naxme̱xwa i tórü 
uanügü. 8 Rü nüma tá nixĩ i 
Iraéutanüxü̃xü̃ ínanguxü̃xẽẽ̱xü̃ guxü̃ma i 
norü chixexü̃güwa. 
 
Cori ya Tupanagu tayaxõgü 
 
131
  
1 Pa Cori Pa Tupanax, 
chama rü tama chaugü 
chicua̱xüxü̃ rü tama choxü̃́ nangúchaü̃ i 
guxü̃ma i ngẽma nüxü̃ chadauxü̃. Rü 
tama naxca̱x chadau i ngẽma 
taxucürüwa choxü̃́ ngẽxmaxü̃. 2 Notürü 
chachianemare rü nhama wüxi i buxü̃ i 
maiwa nüxü̃ rüchauxü̃ i naéchacüxü 
caxü̃rüxü̃ charümeweemare. Rü 
ngẽmaãcü wüxi i buxü̃ i ngexwaca̱x 
maiwa rüchauxü̃rüxü̃ chixĩ. 3 Pa 
Iraéutanüxü̃x, rü name nixĩ i nhu̱xmax 
rü guxü̃guma Cori ya Tupanaarü ngü̃xẽẽ 
ípenangu̱xẽxẽ. 
 
Dawímaxã inaxuneta ga Tupana 
 
132
  
1-2 Pa Cori Pa Yacúarü 
Tupana ya Poraxüchicüx ¡rü 
nüxna nacua̱xãchi ya Dawí rü norü 
oégaãẽ naxca̱x ga guma cupata! ¡Rü 
nüxna nacua̱xãchi ga yema norü uneta 
ga cumaxã nüxü̃ yaxuxü̃ ga yexguma 
nhaxgu: 3-5 “Chama rü taxũtáma 
chapatagu charüxã̱ũ̱x rü taxũtáma 
ichaca nax icharüngü̃xü̃ca̱x, rü taxũtáma 
chapexetü, rü bai i nhuxgu tá chapexü̃ 
nhu̱xmatáta chanaxü ya wüxi ya ĩpata 
naxca̱x ya Cori ya Yacúarü Tupana ya 
poraxüchicü nax ngẽ́ma nangexmaxü̃ca̱x 
i ngẽma baú i norü mugüchixü̃”, nhaxgu! 
6 Rü noxri rü nüxü̃ taxĩnüechiga nax 
Efrátawa nayexmaxü̃ ga yema baú ga 
Tupanaarü mugüchixü̃. Rü yixcüra rü 
Yáaarü ĩanechipenügu nüxü̃ itayangau. 
7 ¡Rü nhu̱xmax rü ngĩxã Tupanapatagu 
tachocu nax ngẽ́ma nape̱xewa nüxü̃ 
yarücua̱xüü̃güxü̃ca̱x! 8 ¡Rü inachi, Pa 
Cori Pa Tupanax, rü cupatagu naxücu 
namaxã i curü mugüchixü̃ i curü poraarü 
cua̱xruxü̃ ixĩxü̃ nax ngẽ́ma cupatawa 
cungexmaxü̃ca̱x! 9 Rü ngẽma 
chacherdótegü i curü puracütanüxü̃gü rü 
tá nicómüchiru rü ngẽma curü duü̃xü̃gü 
rü norü taãxẽmaxã tá aita naxüe. 10 Rü 
curü duü̃ ga Dawígagu ¡rü tauxü̃́ i choxü̃ 
cuxoxü̃ i chama i nachicüxü choxü̃ 
cuxunetaxü̃ nax ãẽ̱xgacü chixĩxü̃ca̱x! 
11 Yerü cumax, Pa Corix, rü chaunatü ga 
Dawímaxã icuxuneta namaxã i wüxi i 
uneta i taxucürüwama cuxüchicüüxü̃. 
12 Yerü nhacurügü nüxü̃: “Rü cuchicüxü 
tá wüxi i cunexü̃ chaxuneta nax nüxí 
SALMOS 130 
– 
132 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
499 
ãẽ̱xgacü yixĩxü̃ca̱x. Rü ngẽxguma cunegü 
chauga naxĩnüegu rü yanguxẽẽgüãgu i 
ngẽma chorü mugü i namaxã nüxü̃ 
chixuxü̃ rü ngẽma nanegü rü tá ta nüxí 
guxü̃gutáma ngẽma curü tochicaxü̃wa 
narütogü nax Iraéuanecüã̱xarü 
ãẽ̱xgacügü yixĩgüxü̃ca̱x”, nhacurügü. 
13 Rü nüma ga Cori rü nüxü̃ naxuneta ga 
yima ma̱xpǘne ga Chiã́ũ nax yimagu 
naxãchiü̃xü̃ca̱x. 14 Rü nüma ya Tupana rü 
nhanagürü: “Daa nixĩ ya yima ma̱xpǘne i 
chanaxwa̱xene nax guxü̃guma nawa 
changexmaxü̃. Rü ngẽxma tá chaxãchiü̃ 
erü chorü me nixĩ. 15 Rü ngẽma chorü 
duü̃xü̃güarü nanetügü rü tá poraãcü 
nüxü̃́ chayaxoxẽxẽ nax ngẽmaãcü tama 
nataiyaexü̃ca̱x i woo i ngẽma duü̃xü̃gü i 
ngearü diẽruã̱xgüxü̃. 16 Rü tá cua̱x nüxna 
chaxã i Iraéutanüxü̃arü chacherdótegü 
nax natanüxü̃étüwa nachogüexü̃ca̱x i 
chape̱xewa. Rü ngẽma chorü duü̃xü̃gü rü 
norü taãxẽmaxã tá aita naxüe. 17 Rü 
marü namaxã ichaxüga ga gumá 
ãẽ̱xgacü ga Dawí ga chama nüxü̃ 
chaxunetacü. Rü nataagü rü guxü̃gutáma 
ãẽ̱xgacügü nixĩgü nhama wüxi i omü i 
ngẽ́ma náiechaxü̃rüxü̃. Rü 
Dawítaatanüwa tá chanango̱xẽxẽ ya 
wüxi ya ãẽ̱xgacü ya poraxüchicü. 18 Rü 
norü uanügü rü poraãcü tá 
chanaxãneexẽxẽ. Notürü i nüma ya 
ãẽ̱xgacü rü tá chanataxẽxẽ rü tá nüxü̃ 
chicua̱xüxü̃”, nhanagürü ga Cori ya 
Tupana. 
 
Wüxi i taãxẽ nixĩ ega Tupanaarü 
duü̃xü̃gü nügü ngechaü̃gügu 
 
133
  
1 Rü dücax nax nhuxãcü 
namexechixü̃ i ngẽxguma 
ngẽma Tupanaarü duü̃xü̃gü rü aixcuma 
wüxigu Tupanaga naxĩnüegu rü nügü 
nangechaü̃gügu. 2 Erü ngẽxguma 
ngẽmaãcü nügü nangechaü̃gügu rü 
nhama pumára i paacaxü̃ i namaxã 
chacherdótegüxü̃ nabaerugüxü̃ 
nhu̱xmata naxchinaguxgu rü naxchirugu 
irüyaexü̃rüxü̃ taãxẽ tüxna naxã. 3 Rü 
nhama cherena ya ma̱xpǘne ya 
Ermóü̃étügu nguxü̃ rü ma̱xpǘne ya 
Chiã́ũétügu nguxü̃rüxü̃ tüxü̃ 
nataãxẽxẽxẽ. Rü Chiã́ũwa nixĩ i ne 
naxũxü̃ i Tupanaarü ngü̃xẽẽ nax 
namáxü̃ca̱x i norü maxü̃ i norü 
duü̃xü̃gü. 
 
¡Cori ya Tupana cuxü̃ rüngü̃xẽxẽ! 
 
134
  
1 Pa Duü̃xü̃güx i Cori ya 
Tupanaarü Puracütanüxü̃ 
Ixĩgüxex ¡rü nüxü̃ pecua̱xüxü̃gü i 
guxãma i pemax i chütacü napatawa 
nax pengexmagüxü̃! 2 ¡Rü ngẽma 
nachica i üünexü̃guama 
pexuenüme̱xẽgü rü Cori ya Tupanaxü̃ 
pecua̱xüxü̃gü! 3 ¡Rü nüma ya Cori ya 
Tupana ya dauxü̃guxü̃ i naane rü nhama 
i naanearü üruxü̃, rü yima ma̱xpǘne ya 
Chiã́ũwa cuxca̱x ne nanamu i norü 
ngü̃xẽxẽ! 
 
Ngẽma taxü̃ i mexü̃gü i Tupana 
üxü̃chiga 
 
135
  
1-2 Name i nüxü̃ 
ticua̱xüxü̃gü ya Cori ya 
Tupana. ¡Rü nüxü̃ pecua̱xüxü̃gü i naéga 
i guxãma i pema i tórü Cori ya 
Tupanapatawa rü napataa̱xtüwa 
puracütanüxü̃ ixĩgüxe! 3 ¡Rü nüxü̃ 
pecua̱xüxü̃gü ya Cori ya Tupana erü 
nüma rü namecüma! ¡Rü wiyaegü i 
naégagu ixuxü̃gu pewiyaegü erü nüma 
SALMOS 132 
– 
135 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
500 
rü tamaxã namecüma! 4 Rü nüma rü 
nüxü̃ naxuneta ga Yacú ga Iraéugu 
ãégacü nax norü meruxü̃ yixĩxü̃ca̱x. 5 Rü 
chama rü meama nüxü̃ chacua̱x rü 
nüma ya tórü Cori ya tórü Tupana rü 
guxü̃ma i ngẽma duü̃xü̃gü namaxã 
tupanaã́xü̃étüwa naxǘ. 6 Rü nüma ya 
Cori ya Tupana rü nanaxü i guxü̃ma i 
ta̱xacü i nüma nanaxwa̱xexü̃ i 
dauxü̃guxü̃ i naanewa rü nhama i 
naanewa. Rü ngẽxgumarüxü̃ ta nanaxü i 
ngẽma nüma nanaxwa̱xexü̃ i márwa rü 
natamawa. 7 Rü nüma rü guxü̃wama i 
nhama i naanewa nayachü̱xãchixẽxẽ ya 
cherena. Rü nanayauneanecüüxẽxẽ nax 
ngẽmawa nüxü̃ icuáxü̃ca̱x nax 
napuxchaü̃xü̃. Rü ngẽma ngextá namaxã 
ínanguxü̃xü̃wa ya buanecü rü 
inanamuãchi. 8 Rü nüma nixĩ ga 
nũxcüma nadaiaxü̃ ga yema 
Eyítuanecüã̱x nanegü ga nüxíraxü̃xü̃ rü 
nadaiaxü̃ ga yema nüxíraxü̃xü̃ ga 
naxü̃naxacügü. 9 Rü Eyítuanewa 
nanango̱xẽxẽ ga taxü̃ ga guxchaxü̃gü 
naxca̱x ga Eyítuanecüã̱xarü ãẽ̱xgacü rü 
norü ngü̃xẽẽruü̃gü. 10-11 Rü nanadaiãcu 
ga muxü̃ma ga nachixü̃anegü. Rü 
nanadai ga ãẽ̱xgacügü ga iporaexü̃ ga 
Cheṹ ga Amuréutanüxü̃güarü ãẽ̱xgacü 
rü Óyi ga Bacháü̃anearü ãẽ̱xgacü rü 
guxü̃ma ga yema ãẽ̱xgacügü ga 
Canaã́anewa yexmagüxü̃. 12 Rü yema 
norü naanegü ga yema ãẽ̱xgacügü rü 
nüma ga Tupana rü norü duü̃xü̃gü ga 
Iraéutanüxü̃güna nanaxã nax 
guxü̃gutáma noxrü yixĩxü̃ca̱x. 13 Pa Cori 
Pa Tupanax, cuéga rü tagutáma 
inayarüxo, rü guxü̃gutáma i duü̃xü̃gü rü 
nüxna nacua̱xãchigü. 14 Rü nüma ya Cori 
ya Tupana rü aixcumama mea namaxã 
inacua̱x rü mea nüxna nadau i norü 
duü̃xü̃gü. Rü nüxü̃́ nangechaü̃tümüxü̃gü 
i ngẽma norü duü̃xü̃gü. 15 Rü ngẽma 
tama yaxõgüxü̃arü tupananetagü rü úiru 
rü diẽrumünaxca̱xgümare nixĩ. Rü 
naxchicüna̱xãgü i duü̃xü̃gü 
naxme̱xmaxã ümarexü̃ nixĩgü. 16 Rü 
nixãã̱xchire̱x notürü tama nidexagü. Rü 
nixãxetüchire̱x notürü tama tüxü̃ nadau. 
17 Rü naxãmachi̱xẽ notürü tama tüxü̃ 
naxĩnüe. Rü nangearü maxü̃ã̱x. 18 Rü 
ngẽma duü̃xü̃gü i ngẽma 
naxchicüna̱xãgü ügüxü̃, rü ngẽma 
naxchicüna̱xã i nagu yaxõgüxü̃rüxü̃ 
taxuwama name. 19 Pa Iraéutanüxü̃güx 
¡rü Cori ya Tupanaxü̃ pecua̱xüxü̃gü! Rü 
pema Pa Chacherdótegüx ¡rü Cori ya 
Tupanaxü̃ pecua̱xüxü̃gü! 20 Rü pema Pa 
Lewítanüxü̃güx ¡rü Cori ya Tupanaxü̃ 
pecua̱xüxü̃gü! Rü pema nax Cori ya 
Tupanaxü̃ pengechaü̃güxü̃x ¡rü nüxü̃ 
pecua̱xüxü̃gü ya Cori ya Tupana! 21 Rü 
namexechi ya Cori ya Tupana ya 
ma̱xpǘne ya Chiã́ũgu ãchiü̃cü i 
Yerucharéü̃wa. Rü name nax nüxü̃ 
icua̱xüü̃güxü̃. 
 
Tupana rü guxü̃gutáma 
Iraéutanüxü̃güxü̃ nangechaü̃ 
 
136
  
1 ¡Moxẽ nüxna pexãgü ya 
Cori ya Tupana! Erü nüma 
rü namecümaxü̃chi rü ngẽma norü 
ngechaü̃ rü taguma inayagu̱x. 2 ¡Moxẽ 
nüxna pexã ya yimá Tupana ya guxü̃ma 
i tupananetagüétüwa ngẽxmacü! Erü 
ngẽma norü ngechaü̃ rü taguma 
inayagu̱x. 3 ¡Rü moxẽ nüxna pexã ya 
Cori ya Tupana ya guxü̃ma i corigüarü 
ãẽ̱xgacü ixĩcü! Erü ngẽma norü ngechaü̃ 
rü taguma inayagu̱x. 4 Rü nüxicatama 
SALMOS 135 
,  
136 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
501 
nixĩ i naxüãxü̃ i taxü̃ i mexü̃gü. Erü 
ngẽma norü ngechaü̃ rü taguma 
inayagu̱x. 5 Rü nüma nixĩ i norü 
cua̱xmaxã naxüãxü̃ i dauxü̃guxü̃ i naane. 
Erü ngẽma norü ngechaü̃ rü taguma 
inayagu̱x. 6 Rü nüma nixĩ ga dexáétüwa 
nango̱xẽẽãxü̃ ga waixümü. Erü ngẽma 
norü ngechaü̃ rü taguma inayagu̱x. 7 Rü 
nüma nixĩ ga naxüãxü̃ ga üa̱xcü rü 
tauemacü. Erü ngẽma norü ngechaü̃ rü 
taguma inayagu̱x. 8 Rü nüma rü nanaxü 
ga üa̱xcü nax ngunecü inabáxixü̃ca̱x. 
Erü ngẽma norü ngechaü̃ rü taguma 
inayagu̱x. 9 Rü nüma rü nanaxü ga 
tauemacü rü ẽxtagü nax chütacü 
inabáixgüxü̃ca̱x. Erü ngẽma norü 
ngechaü̃ rü taguma inayagu̱x. 10 Rü 
nüma nixĩ ga nadaiaxü̃ ga nüxíraxü̃güxü̃ 
ga nanegü ga yema Eyítuanecüã̱xgü. 
Erü ngẽma norü ngechaü̃ i 
Iraéutanüxü̃ca̱x rü taguma inayagu̱x. 
11-12 Rü nüma nixĩ ga norü poramaxã 
Eyítuanewa ínanguxü̃xẽẽãxü̃ ga 
Iraéutanüxü̃. Erü ngẽma norü ngechaü̃ i 
Iraéutanüxü̃ca̱x rü taguma inayagu̱x. 
13 Rü nüma nixĩ ga Már ga Dauchiüxü̃ ga 
taxregu yayauxyeü̃chixüãxü̃. Erü ngẽma 
norü ngechaü̃ i Iraéutanüxü̃ca̱x rü 
taguma inayagu̱x. 14 Rü nüma nixĩ ga 
yema már ga yayauxyeü̃chixüxü̃wa 
yachoü̃xẽẽãxü̃ ga yema Iraéutanüxü̃. 
Erü ngẽma norü ngechaü̃ i 
Iraéutanüxü̃ca̱x rü taguma inayagu̱x. 
15 Rü nümatama nixĩ ga yema Már ga 
Dauchiüxü̃gu nanguxẽẽãxü̃ ga 
Eyítuanecüã̱xarü ãẽ̱xgacü ga Faraóũ 
namaxã ga norü churaragü. Erü ngẽma 
norü ngechaü̃ i Iraéutanüxü̃ca̱x rü 
taguma inayagu̱x. 16 Rü nhu̱xũchi nüma 
nixĩ ga yema naane ga taxúema nagu 
ãpataü̃gu yagagüaxü̃ ga yema norü 
duü̃xü̃gü ga Iraéutanüxü̃. Erü ngẽma 
norü ngechaü̃ i Iraéutanüxü̃ca̱x rü 
taguma inayagu̱x. 17 Rü nüma nixĩ ga 
nadaiaxü̃ ga to ga nachixü̃anegüarü 
ãẽ̱xgacügü ga poraexü̃. Erü ngẽma norü 
ngechaü̃ i Iraéutanüxü̃ca̱x rü taguma 
inayagu̱x. 18 Rü woo nax naporaexü̃ ga 
yema ãẽ̱xgacügü notürü nüma ga 
Tupana rü nanadaiama. Erü ngẽma norü 
ngechaü̃ i Iraéutanüxü̃ca̱x rü taguma 
inayagu̱x. 19-20 Rü yemaacü nanadai ga 
ãẽ̱xgacügü ga Cheṹ ga 
Amuréutanüxü̃güarü ãẽ̱xgacü rü Óyi ga 
Bacháü̃anearü ãẽ̱xgacü. Erü ngẽma norü 
ngechaü̃ i Iraéutanüxü̃ca̱x rü taguma 
inayagu̱x. 21-22 Rü Tupana nixĩ ga nüxü̃ 
yanucü ga yema ãẽ̱xgacügüarü naane 
nüxü̃ ga Iraéutanüxü̃. Erü ngẽma norü 
ngechaü̃ i Iraéutanüxü̃ca̱x rü taguma 
inayagu̱x. 23 Rü nüma ya Tupana rü 
tüxna nacua̱xãchi ngẽxguma taxü̃ i 
guxchaxü̃wa ingexmagügux. Erü ngẽma 
norü ngechaü̃ i taxca̱x rü taguma 
inayagu̱x. 24 Rü nüma nixĩ i tüxü̃ 
ínapoxü̃xü̃ nüxna i tórü uanügü. Erü 
ngẽma norü ngechaü̃ i taxca̱x rü taguma 
inayagu̱x. 25 Rü nüma nixĩ i duü̃xü̃güxü̃ 
rü naexü̃güxü̃ nachibüexẽẽxü̃. Erü 
ngẽma norü ngechaü̃ rü taguma 
inayagu̱x. 26 ¡Rü moxẽ nüxna pexãgü ya 
yimá Tupana ya dauxü̃wa ngẽxmacü! 
Erü ngẽma norü ngechaü̃ rü taguma 
inayagu̱x. 
 
Babiróniaanearü natücutügüwa 
Yerucharéü̃ca̱x taxauxe 
 
137
  
1 Rü yexguma 
Babiróniaanearü 
natücutügüwa tarütogügu rü taxauxe 
SALMOS 136 
,  
137 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
502 
yerü nüxna tacua̱xãchi ga Yerucharéü̃. 
2 Rü Babiróniaanearü naitanügu 
tanachogü ga torü paxetaruü̃gü ga 
árpagü. 3 Rü yema Babiróniaanecüã̱x ga 
yéma toxü̃ gagüxü̃ ga torü yemaxü̃gü 
toxna puxü̃xü̃, rü toxü̃ namu nax 
taãxẽãcü naxca̱x tawiyaegüxü̃ nagu ga 
wiyaegü ga Yerucharéü̃cüã̱x. 4 ¿Rü 
nhuxãcü tá nagu tawiyaegü ya torü Cori 
ya Tupanaarü wiyaegü i ngẽxguma 
ngẽma naane i tama toxrü ixĩxü̃wa 
tangexmagügu? 5 Rü ngẽxguma chi 
Tupanape̱xewa cuxü̃ icharüngümagu, Pa 
Yerucharéü̃x ¡rü daa chorü 
tügünechacüxü rü nüxü̃ iyanangüma nax 
cuxca̱x napaxetaxü̃! 6 Rü ngẽxguma cuxü̃ 
charüngümagu rü tama choxrütama 
taãxẽétüwa cuxü̃ chaxǘxẽxẽgu, Pa 
Yerucharéü̃x ¡rü daa chorü conü rü nua 
chauxmanaxãwa yaxũ nax taguma wena 
chawiyaexü̃ca̱x! 7 Pa Cori Pa Tupanax ¡rü 
tauxü̃́ i cunangupetüxẽxẽmarexü̃ nax 
cupoxcuexü̃ i ngẽma Edóü̃tanüxü̃ ga 
Babiróniaanecüã̱xgüxü̃ muxü̃ nax 
noxtacüma iyanaxoxü̃ca̱x ga torü ĩane ga 
Yerucharéü̃! 8 Rü cumax, Pa 
Babiróniaanex, rü tá icuyarüxo. Rü tá 
nataãxẽ ya yimá cuxü̃ iyarüxoxẽẽcü 
naxca̱x ga yema tomaxã cuxüxü̃. 9 Rü tá 
nataãxẽ ya yimá curü buxü̃güxü̃ 
íyauxü̃cü nax nutagu yachi̱xgüãcüma 
nadaiaxü̃ca̱x. 
 
Cori ya Tupanana moxẽ naxã ya Dawí 
 
138
  
1 Rü guxü̃ma i chorü 
maxü̃maxã tá moxẽ cuxna 
chaxã, Pa Cori Pa Tupanax. Rü ngẽma 
togü i nachixü̃anegüarü ãẽ̱xgacügü i 
tama cuxü̃ cua̱xgüxü̃pe̱xewa tá cuxca̱x 
chawiyae. 2 Rü yima cupata ya üünene 
íngexmaxü̃guama chadawenüãcüma tá 
ichacaã́pü̱xü nax ngẽmaãcü moxẽ cuxna 
chaxãxü̃ca̱x naxca̱x i curü ngechaü̃ rü 
nax aixcumacü quixĩxü̃. Erü cuma rü 
cugüégagu icuxuneta, rü aixcuma 
cuyanguxẽxẽ i guxü̃ma i ngẽma nüxü̃ 
quixuxü̃. 3 Rü yexguma cuxna chaca̱xgux 
nax choxü̃ cuporaxẽẽxü̃ rü cuma rü 
choxü̃ cungãxü̃ga rü aixcuma choxü̃ 
cuporaxẽxẽ. 4 Rü guxü̃ i nachixü̃anegüarü 
ãẽ̱xgacügü rü tá cuxü̃ nicua̱xüxü̃gü i 
ngẽxguma nüxü̃ naxĩnüegu nax nhuxãcü 
cuyanguxẽẽxü̃ i ngẽma nüxü̃ quixuxü̃ i 
curü unetagü. 5 Rü nümagü rü aixcuma tá 
Cori ya Tupanaxü̃ nicua̱xüxü̃gü naxca̱x i 
ngẽma mexü̃gü i taxü̃gü i naxüxü̃. Erü 
nüma ya Tupana rü naporaxüchi. 6 Rü 
woo dauxü̃wa nax nangemaxü̃ ya Cori ya 
Tupana notürü ngẽ́ma nüxü̃ nadawenü i 
ngẽma tama nügü icua̱xüü̃xü̃. Notürü i 
ngẽma nügü icua̱xüü̃xü̃ rü yáxü̃gutama 
nüxü̃ nacua̱x i nhuxãcü nax yixĩxü̃. 7 Rü 
ngẽxguma ãũcümaxü̃wa changexmagu, 
rü cuma rü choxü̃ ícupoxü̃ nax tama 
choxü̃ yama̱xgüxü̃ca̱x. Rü icunawe̱x i 
curü pora rü choxü̃ ícunguxuchixẽxẽ 
naxme̱xwa i chorü uanügü i chamaxã 
nuexü̃. 8 Rü nüma ya Cori ya Tupana rü 
aixcuma tá nayanguxẽxẽ i ngẽma mexü̃ i 
chorü maxü̃ca̱x nagu naxĩnüxü̃. Erü 
cumax, Pa Corix, rü taguma inayagu̱x 
nax choxü̃ cungechaü̃xü̃ rü chamaxã 
cumecümaxü̃. ¡Rü tauxü̃́ i choxü̃ ícutáxü̃, 
Pa Cori Pa Tupanax! Erü cumatama nixĩ i 
choxü̃ cungo̱xẽẽxü̃. 
 
Guxü̃xü̃ma nacua̱x ya Tupana 
 
139
  
1 Pa Cori Pa Tupanax, cuma 
rü marü choxü̃ cungugü rü 
meama nüxü̃ cucua̱x i chorü maxü̃. 2 Rü 
SALMOS 137 
– 
139 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
503 
cuma nüxü̃ cucua̱x i guxü̃ma i ngẽma 
chaxüxü̃. Rü woo curü yáxü̃wa 
changexmagu rü nüxü̃ cucua̱xama i 
ngẽma nagu charüxĩnüxü̃. 3 Rü ngẽma 
íchixũgüxü̃wa rü cuma rü nüxü̃ cucua̱x i 
guxü̃ma i ngẽma chaxüxü̃. 4 Rü woo 
taxũta namaxã chachonagüxü̃ i ore, rü 
cumax, Pa Corix, rü marü nüxü̃ cucua̱x i 
ta̱xacümaxã tá chadexaãchixü̃. 5 Rü 
chorü guxü̃cüwawa cungexma rü 
chauétü cuwéxme̱x. 6 Rü guxü̃ma i 
ngẽma cua̱x rü chauãxẽ rü tama ningu 
nax nüxü̃ chacuáxü̃ i ngẽma. Rü ngẽma 
nax nataxüchixü̃ i ngẽma cua̱x rü tama 
nüxü̃ chacua̱x i nhuxãcü nax yixĩxü̃. 
7 ¿Rü ngextá tá chaxũ naxcha̱xwa i 
cuãxẽ? ¿Rü ngextá tá chanha nax cuxna 
chayáxü̃xü̃ca̱x? 8 Rü ngẽxguma chi 
dauxü̃guxü̃ i naanegu chaxĩnagügu, rü 
ngẽ́ma cungexma i cumax. Rü ngẽxguma 
chi mairaxü̃tüü̃gu chaxücu̱xgu rü ngẽ́ma 
rü ta cungexma i cumax. 9-10 Rü 
ngẽxguma chi chagonagügu rü üa̱xcü ne 
ũxü̃wa chanhaxgu rüe̱xna üa̱xcü 
írüxücuxü̃gu chaxãchiü̃gu, rü woo i 
ngẽ́ma rü chauétü cuwéxme̱x rü curü 
tügüneme̱xẽ rü tagutáma choxü̃ ninge̱x. 
11-12 Rü ngẽxguma chi nagu charüxĩnügu 
nax ẽanexü̃gu chicúxü̃ rüe̱xna ngẽma 
ngóonexü̃ rü ẽanexü̃xü̃ yanguxuchigu, rü 
ngẽma ẽanexü̃ rü taxucürüwama 
cuxcha̱xwa choxü̃ inicu̱x, erü ngẽma 
ẽanexü̃ rü nhama nangunexü̃rüü̃tama 
nixĩ i cuxca̱x. Rü ngẽma ẽanexü̃ rü 
ngẽma ngóonexü̃ rü cuxca̱x rü 
nawüxigumare. 13 Rü cuma nixĩ ga 
cunaxüxü̃ i nhaa chaxune. Rü cuma nixĩ 
ga chauéanüwa choxü̃ cuxüxü̃. 14 Rü 
ngẽmaca̱x cuxü̃ chicua̱xüxü̃ naxca̱x nax 
nhuxãcü choxü̃ cuxüxü̃, erü curü ü rü 
namexechi. Rü ngẽma rü meama nüxü̃ 
chacua̱x. 15 Rü taxuxü̃ma cuxca̱x 
naxẽxü̃gu ga yexguma chauéanüwa 
noxri chanaxĩxĩchigu rü chiyachigügu ga 
taxúema choxü̃ ídauxü̃wa. 16 Rü cuxetü 
rü nüxü̃ nadau ga chaxune ga yexguma 
noxri chanaxĩxĩchigu. Rü naxü̃pa nax 
chabuxü̃ rü curü poperagu naxümatü ga 
nhuxãcü tá nax choxü̃ cuxüxü̃. Rü 
naxü̃pa nax chamaxü̃xü̃ rü cuma nüxü̃ 
cucua̱x i nhuxre i ngunexü̃ tá choxü̃́ 
nangexmaxü̃. 17 Pa Tupanax, rü ngẽma 
nagu curüxĩnüxü̃ rü chorü cua̱x rü tama 
nawa nangu. Erü ngẽma curü ĩnügü rü 
taguma inayagu̱x. 18 Rü ngẽxguma chi 
chayaxugüxgu i ngẽma curü ĩnügü i 
cha̱u̱xca̱x nagu curüxĩnüxü̃ rü 
naxnecüte̱xearü yexera chi nixĩ i norü 
mu. Rü woo ngẽxguma pa̱xmama 
chaba̱i̱xãchigu rü ngẽxguma rü ta chagu 
curüxĩnü. 19-20 ¡Pa Tupanax, rü nüxna 
nayaxu i norü maxü̃ i ngẽma chixexü̃ 
ügüxü̃! ¡Rü choxna yaxĩgachixẽxẽ i 
ngẽma máetagüxü̃ i chixexü̃maxã 
cuchigagu idexagüxü̃ rü notüca̱xma 
cumaxã nuexü̃! 21 Pa Cori Pa Tupanax 
¿ẽ̱xna taxũtáma naxchi chaxaixü̃ i 
ngẽma duü̃xü̃gü i cuxchi aiexü̃ rü nüxü̃ 
chaxoxü̃ i ngẽma cumaxã nuexü̃? 22 Rü 
ngemáacü guxü̃ i chorü maxü̃maxã 
naxchi chaxai i ngẽma duü̃xü̃gü rü nüxü̃ 
chacua̱x i ngẽmagü rü chorü uanügü nax 
yixĩgüxü̃. 23 Pa Tupanax, ¡nangugü i 
chorü maxü̃ i nhuxãcü nax yixĩxü̃ i 
cupe̱xewa! ¡Rü choxü̃ naxü nax 
nangóxü̃ca̱x rü aixcuma name i ngẽma 
nagu charüxĩnüxü̃! 24 ¡Rü choxü̃ 
nadawenü rü ngoxi chixexü̃ i namagu 
chixũ! ¡Rü ngẽma nama i maxü̃wa choxü̃ 
gaxü̃gu choxü̃ ixũxẽxẽ! 
SALMOS 139 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
504 
 
Dawí rü Tupanaarü ngü̃xẽẽca̱x 
ínaca i norü yumüxẽwa 
 
140
  
1-2 Pa Cori Pa Tupanax 
¡naxme̱xwa choxü̃ 
ínanguxuchixẽxẽ i ngẽma chixexü̃ 
ügüxü̃ i duü̃xü̃gü! ¡Rü choxü̃ ínapoxü̃ 
nüxna i ngẽma máxwa̱xegüxü̃ rü ngẽma 
chixexü̃ca̱x daugüxü̃ rü guxü̃ i oragu rü 
da̱i̱xca̱x daugüxü̃! 3 Rü yimá norü conü 
rü nhama ãxtapearü conürüxü̃ 
naxãmagu. Rü ngẽma norü dexa rü 
ãxtapeguchatarüxü̃ nixĩ. 4 Pa Corix 
¡choxna nadau naxcha̱xwa i ngẽma 
chixri maxẽxü̃ i duü̃xü̃gü! ¡Rü choxü̃ 
ínapoxü̃ nüxna i ngẽma máxwa̱xegüxü̃ 
rü naxca̱x daugüxü̃ nax nhuxãcü 
chixexü̃gu choxü̃ nanguxẽẽgüxü̃! 5 Rü 
ngẽma duü̃xü̃gü i nügü icua̱xüü̃güxü̃ rü 
chape̱xegu nanaxǘgü i wüxi i norü 
yaxruxü̃. Rü choxü̃ niwaiyemaxü̃gü 
namaxã i ngẽma norü yaxruxü̃ rü norü 
bocupararuxü̃. 6 Rü chama rü marü 
cumaxã nüxü̃ chixu rü nhachagürü 
cuxü̃: “Cuma nixĩ i chorü Tupana 
quixĩxü̃. ¡Rü nüxü̃ naxĩnü i ngẽma 
cuxna naxca̱x chaca̱xü̃! 7 Pa Cori Pa 
Tupana Pa Chorü Maxẽẽruxü̃ ya 
Poracüx, rü cuma nixĩ i choxü̃ 
ícupoxü̃xü̃ i daiwa”, nhachagürü cuxü̃. 
8-9 Pa Cori Pa Tupanax ¡rü tauxü̃́ i nüxü̃́ 
cunatauxchaxẽẽxü̃ i ngẽma chixexü̃arü 
üruxü̃ nax naxüãxü̃ca̱x i noxrütama 
ngúchaü̃! ¡Rü nüxna nachu̱xu nax tama 
yanguxẽxẽãxü̃ca̱x i ngẽma norü ĩnü i 
chixexü̃! Rü ngẽma chorü uanügü i 
choxü̃ íchomaeguãchixü̃ rü inachigü nax 
choxü̃ yama̱xgüxü̃ca̱x. ¡Notürü 
naxca̱xtama natáeguxẽxẽ i ngẽma 
chixexü̃ i cha̱u̱xca̱x naxügüxü̃ nax 
nümatama nagu nayi̱xü̃ca̱x! 10 ¡Rü 
naétügu nayixẽxẽ i curü poxcu nhama 
ã́xwe ya inaicürüxü̃! ¡Rü wüxi i ãxmaxü̃ 
i taguma nawa ínachoxü̃xü̃gu nawocu! 
11 ¡Rü tauxü̃́ i cunamaxẽxẽechaxü̃ i 
nhama i naanewa i ngẽma 
guxchigawa̱xexü̃! ¡Rü ngẽma 
máxwa̱xexü̃ rü nüxna nangu i ngẽma 
chixexü̃ nax ngẽma yamáxü̃ca̱x! 12 Rü 
chama nüxü̃ chacua̱x rü nüma ya Cori 
ya Tupana rü mea namaxã inacua̱x i 
ngẽma ngearü diẽruã́xü̃. Rü tüxü̃ 
ínapoxü̃ ya yíxema naxi̱xãchiãxẽgüxe. 
13 Rü ngẽma duü̃xü̃gü i aixcuma mexü̃ 
rü tá cuxü̃ nicua̱xüxü̃gü. Rü cuxü̃tawa tá 
nangexmagü i ngẽma cupe̱xewa 
ixaixcumagüxü̃. 
 
Cuxü̃icatama chadawenü, Pa 
Tupanax 
 
141
  
1 Rü nhu̱xmax nax cuxna 
chaca̱xaxü̃, Pa Cori Pa 
Tupanax, ¡rü paxa choxü̃ rüngü̃xẽxẽ! 
¡Rü choxü̃ naxĩnü i nhu̱xmax nax cuxna 
chaca̱xaxü̃! 2 Rü nhaa chorü yumüxẽ i 
cumaxã nüxü̃ chixuxü̃ ¡rü nayaxu 
nhama pumárate̱xe i yáuanecü 
chaxunagüchacüxüãcüma cuxca̱x 
chiguxü̃rüxü̃! 3 Pa Cori Pa Tupanax ¡rü 
choxü̃ rüngü̃xẽxẽ nax tama ore i 
chixexü̃xü̃ chixuxü̃ca̱x i cuchiga! 4 ¡Rü 
choxna nayaxu i ngẽma chixexü̃gu nax 
charüxĩnüxü̃! ¡Rü tauxü̃́ i choxü̃ 
quingexü̃ nax chixexü̃gu chixũxü̃ca̱x rü 
bai i natanü nax chaxãxü̃ca̱x i norü 
õnawa i ngẽma duü̃xü̃gü i chixexü̃ 
ügüxü̃! 5 Rü choxü̃́ rü wüxi i ngü̃xẽẽ nixĩ 
ega ngẽxguma choxü̃ nawe̱xãchixẽẽgu i 
wüxi i duü̃xü̃ i cupe̱xewa mexü̃. Notürü 
ngẽma norü ucu̱xẽ i ngẽma chixexü̃ 
SALMOS 140 
,  
141 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
505 
ügüxü̃ rü tama choxü̃́ name rü taxũtáma 
naga chaxĩnü. Rü guxü̃gutáma 
chayumüxẽ nax nüxü̃ naxoexü̃ca̱x i 
ngẽma chixexü̃ i nagu ínamaxẽxü̃. 6 Rü 
ngẽma chixexü̃ ügüxü̃ i duü̃xü̃güarü 
ãẽ̱xgacügü rü tá nayayitanü nhama 
ma̱xpǘnewa nayixü̃rüxü̃. Rü 
ngẽxgumama tá nüxna nacua̱xãchie nax 
namexü̃ ga yema ore ga namaxã nüxü̃ 
chixuxü̃. 7 Rü yima naxchina̱xãgü i 
ngẽma chixexü̃ ügüxü̃ rü 
naxmaxü̃xü̃tagu tá nawoone nhama 
mairaxü̃ i aixmüanexü̃ ngẽxma 
woonexü̃rüxü̃. 8 Pa Cori Pa Tupanax, rü 
cuxü̃ nixĩ i chadawenüxü̃. Rü cuxca̱x 
nixĩ i chinhaxü̃ nax choxü̃ 
ícupoxü̃xü̃ca̱x. ¡Rü tauxü̃́ i choxna 
quixũgachixü̃! 9 ¡Rü choxü̃ ínapoxü̃ 
nawa i ngẽma yaxruxü̃ i cha̱u̱xca̱x 
yanuagüxü̃ i ngẽma chixexü̃arü üruü̃gü! 
10 Notürü nümatátama nagu nayi i 
ngẽma yaxruxü̃ i cha̱u̱xca̱x yanuagüxü̃. 
Rü yoxni i chamax rü tá chinha. 
 
Cuma nixĩ i chorü cu̱xchicaxü̃, Pa 
Cori Pa Tupanax 
 
142
  
1 Rü tagaãcü nüxna chaca 
ya Cori ya Tupana. Rü 
tagaãcü naxca̱x íchaca nax nüxü̃́ 
changechaü̃tümüxü̃xü̃ca̱x. 2-3 Rü 
nape̱xewa naxca̱x chayarüdexa i ngẽma 
guxchaxü̃gü i choxü̃́ ngẽxmaxü̃. Rü 
ngẽxguma chauétü nanguxgu i ngẽma 
guxchaxü̃gü rü nape̱xewa nüxü̃ chixu 
nax nhuxãcü ngúxü̃ chingexü̃. Pa Corix, 
cuma nüxü̃ cucua̱x i chamaxü̃ i nagu 
chixũxü̃. Rü ngẽma nama i nagu 
chixũxü̃wa rü chorü uanügü rü ngẽxma 
chape̱xegu nanaxǘgü i wüxi i yaxruxü̃. 
4 Rü ngẽxguma chorü tügünecüwagu 
chadawenügu rü tataxuma ya texé ya 
chorü ngü̃xẽẽwa ũxe. Rü tataxuma ya 
texé ya choxü̃ ípoxü̃xe. Rü tataxuma ya 
texé ya cha̱u̱xca̱x oegaxãxẽxe. 5 Rü 
cuxna nixĩ i chaca̱xü̃, Pa Cori Pa 
Tupanax, rü cuxü̃ nhachagürü: “Cuma 
nixĩ i chorü cu̱xchicaxü̃ quixĩxü̃. Rü 
cuma nixĩ i choxna cunaxãxü̃ i guxü̃ma i 
ta̱xacü i choxü̃́ ngẽxmaxü̃ i nhama i 
naane i nawa chamaxü̃wa”, nhachagürü. 
6 ¡Rü naxca̱x irüxĩnü i chauga nax aita 
chaxüxü̃! Erü marü nataxuma i chorü 
pora. ¡Rü nüxna choxü̃ ínanguxuchixẽxẽ 
i ngẽma chawe ingẽxü̃tanüxü̃! Erü nüma 
rü choxü̃ narüporamaegü. 7 ¡Rü choxü̃ 
ínanguxuchixẽxẽ nawa i nhaa chorü 
guxchaxü̃gü nax ngẽmaãcü cuxü̃ 
chicua̱xüüxü̃ca̱x! Rü nhu̱xũchi i ngẽma 
duü̃xü̃gü i aixcuma mexü̃gu rüxĩnüexü̃ 
rü tá choxü̃ ínachomaeguãchi i 
ngẽxguma chamaxã cumecümagu. 
 
Pa Corix, cugu nixĩ i chayaxõxü̃ 
 
143
  
1 Pa Cori Pa Tupanax ¡choxü̃́ 
nüxü̃ naxĩnü i chorü 
yumüxẽ! ¡Rü naxca̱x irüxĩnü i ngẽma 
cuxna naxca̱x chaca̱xü̃! ¡Rü ẽcü choxü̃ 
nangãxü̃! Erü cumecüma rü aixcuma 
cuyanguxẽxẽ i ngẽma nüxü̃ quixuxü̃. 2 ¡Rü 
tauxü̃́ i choxna naxca̱x cuca̱xü̃ i chorü 
chixexü̃gü nax poxcu chamaxã 
cuxueguxü̃ca̱x! Erü cupe̱xewa rü 
tataxuma ya texé ya tama nüxü̃ cuáxe nax 
chixexü̃ taxüxü̃. 3 Rü ngẽma chorü uanügü 
rü chawe ningẽxü̃tanü rü waixümüwa 
choxü̃ nipotügü. Rü ẽanexü̃gu choxü̃ 
napoxcu nax ngẽ́ma chamaxü̃xü̃ca̱x 
naxrüxü̃ ga yema nũxcüma yuexü̃. 4 Rü 
nhu̱xmax rü chayaxi̱xãchiãẽxü̃chi rü 
chauãẽwa poraãcü chamuü̃. 5 Rü nagu 
SALMOS 141 
– 
143 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
506 
charüxĩnü ga yema mexü̃gü ga taxü̃ ga 
nũxcüma toxca̱x cuxüxü̃. Rü nüxna 
chacua̱xãchi nax nhuxãcü poraãcü toxü̃ 
curüngü̃xẽẽxü̃. 6 Rü ngẽma nax 
chacuxwa̱xexüchixü̃ rü cuxca̱x 
chaxunagüme̱xẽ nhama waixümü i paxü̃ i 
dexá naxwa̱xexüchixü̃rüxü̃. 7 Pa Cori Pa 
Tupanax ¡paxa choxü̃ nangãxü̃! Erü 
ngẽmatama chayu. ¡Rü tauxü̃́ i cuxoxü̃ 
nax choxü̃ curüngü̃xẽẽxü̃! Erü ngẽxguma 
tama choxü̃ curüngü̃xẽẽgu rü tá chayu 
naxrüxü̃ i ngẽma yuexü̃. 8 ¡Rü pa̱xmama 
choxü̃ nawe̱x nax nhuxãcü poraãcü choxü̃ 
cungechaü̃xü̃! Erü cugu nixĩ i chayaxõxü̃. 
¡Rü choxü̃ nüxü̃ nacua̱xẽxẽ nax nhuxãcü 
cunaxwa̱xexü̃ nax cupe̱xewa chamaxü̃xü̃! 
Erü cumaxã nixĩ i nüxü̃ chixuxü̃ i ngẽma 
chorü ngúchaü̃. 9 Pa Cori Pa Tupanax 
¡nüxna choxü̃ ínanguxuchixẽxẽ i ngẽma 
chorü uanügü! Erü cuxca̱x nixĩ i chinhaxü̃ 
nax cuxü̃tagu chaugü chicúxü̃ca̱x. 10 ¡Rü 
choxü̃ nangu̱xẽxẽ nax chanaxüxü̃ca̱x i 
curü ngúchaü̃! Erü cuma nixĩ i chorü 
Tupana quixĩxü̃. Rü chanaxwa̱xe i cuãxẽ i 
üünexü̃ rü mexü̃ i nacümagu choxü̃ 
nixũxẽxẽ. 11 Pa Corix, cuégagu cuxna 
chaca nax choxü̃ cumaxẽẽxü̃ca̱x. ¡Rü 
choxü̃ ínanguxuchixẽxẽ nawa i nhaa 
ngúxü̃ i chingexü̃! Erü cuma rü 
cumecüma. 12 Rü cuma rü cuyanguxẽxẽ i 
ngẽma nüxü̃ quixuxü̃. ¡Rü ngẽmaca̱x 
nadai i ngẽma chorü uanügü! ¡Rü ẽcü 
guxü̃xü̃ma nadai! Erü chama rü curü 
duü̃xü̃ chixĩ. 
 
Ãẽ̱xgacü ga Dawí rü Tupanana 
moxẽ naxã 
 
144
  
1 Namexechi ya Cori ya 
Tupana ya chorü poxü̃ruxü̃. 
Rü nüma nixĩ i choxü̃ nangu̱xẽẽxü̃ rü 
choxü̃ nüxü̃ nacua̱xẽẽxü̃ nax nhuxãcü tá 
daiwa chaxũxü̃. 2 Rü nüma nixĩ i 
aixcuma chamücü yixĩxü̃ rü chorü 
poxü̃ruxü̃ yixĩxü̃. Rü naxca̱x nixĩ i 
chinhaxü̃ nax ngẽxma chicúxü̃ca̱x. Rü 
nüma nixĩ i chorü nguxuchixẽẽruxü̃ rü 
chorü tüpe̱xeruxü̃. Rü namaxã nixĩ i 
chaugü chatüpe̱xexü̃. Rü nüma nixĩ i 
cha̱xme̱xwa nangexmagüxẽẽãxü̃ i 
ĩanegü. 3 Pa Cori Pa Tupanax ¿ta̱xacüwa 
cuxü̃́ name ya yimá duü̃ rü ngẽmaca̱x 
nagu curüxĩnüxü̃? ¿Rü curü ta̱xacü nixĩ 
ya yimá duü̃ rü ngẽmaca̱x poraãcü nüxü̃ 
cungechaü̃xü̃? 4 Rü yimá duü̃ rü wüxi i 
ngü̃ãcüürüxü̃ nixĩ i norü maxü̃. Rü 
ngẽma norü maxü̃ rü nhama wüxi i 
ga̱u̱xchipeta̱xü̃ üpetüxü̃rüü̃mare nixĩ. 
5 Pa Corix ¡yawãxna i dauxü̃guxü̃ i 
naane rü nhama i naanegu írüxĩ! ¡Rü 
nüxü̃ ingṍgü ya ma̱xpǘnegü nax 
yanaigüxü̃ca̱x rü yacaixquegüxü̃ca̱x! 
6 ¡Rü inacuxgü ya cuxnegü ya ãẽmacügü 
ixĩgüne nax ngẽmacha̱xwa 
yabuxmüxü̃ca̱x i curü uanügü! 7-8 ¡Rü 
ẽcü cha̱u̱xca̱x rüxue i dauxü̃guxü̃ i 
naanewa nax nawa choxü̃ 
ícuyaxuchixü̃ca̱x i nhaa taxü̃ i guxchaxü̃ 
i nawa changexmaxü̃! ¡Rü choxü̃ napu 
naxme̱xwa i nhaa chorü uanügü i 
dorata̱a̱xgüxü̃ i norü doramaxã choxü̃ 
íxuaxü̃güxü̃! 9 Pa Corix, ngexwaca̱xü̃xü̃ i 
wiyaegu tá cuxca̱x chawiyae chorü 
paxetaruü̃maxã. Rü ngẽmaãcü chorü 
wiyaemaxã tá cuxü̃ chicua̱xüxü̃. 10-11 Rü 
cuma nixĩ i nachixü̃anegüarü 
ãẽ̱xgacügüxü̃ curüngü̃xẽẽxü̃ nax norü 
uanügüxü̃ naporamaegüxü̃ca̱x. Rü cuma 
nixĩ ga curü duü̃ ga Dawíxü̃ 
ícunguxuchixẽẽxü̃ naxme̱xwa ga norü 
uanügü. ¡Rü nhu̱xmax rü choxü̃ ínapoxü̃ 
SALMOS 143 
,  
144 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
507 
nax tama norü taramaxã choxü̃ 
yama̱xgüxü̃ca̱x i chorü uanügü! ¡Rü 
choxü̃ napu naxme̱xwa i nhaa chorü 
uanügü i dorata̱a̱xgüxü̃ i norü doramaxã 
choxü̃ íxuaxü̃güxü̃! 12 Rü ngẽxguma 
Tupanaga ixĩnüegu rü aixcuma 
tataãxẽgü. Rü tanegü rü mea nayae 
nhama nanetügü i bacaxü̃rüxü̃. Rü 
taxacügü rü iyamexechi nhama 
Tupanapataarü caxtagürüxü̃. 13 Rü tórü 
trígupataü̃gü rü nixããcu namaxã i 
naguxü̃raxü̃xü̃ i nabü. Rü tórü 
carnérugü rü poraãcü nimu i tórü 
nachitaxü̃wa. 14 Rü tórü wocagü 
nixãxacügü rü mea nabue i naxacügü. 
Rü tórü ĩanemaxü̃güwa rü taxúema 
ãũcümaxü̃gagu aita taxü. 15 Rü ngẽma 
duü̃xü̃gü i guxü̃ma i nhaa mexü̃ nüxü̃́ 
ngẽxmagüxü̃ rü aixcuma nataãxẽgü. Rü 
ngẽmatama taãxẽ nüxü̃́ nangexma i 
ngẽma duü̃xü̃gü i Tupana namaxã 
icuáxü̃. 
 
Rü name nixĩ nax guxü̃ i duü̃xü̃gü 
rü Cori ya Tupanaxü̃ yacua̱xüü̃güxü̃ 
 
145
  
1 Rü chama rü tá cuxü̃ 
chixuchiga nax nhuxãcü 
nüxü̃ cucua̱xüchixü̃, Pa Tupana Pa 
Chorü Ãẽ̱xgacüx. Rü guxü̃gutáma cuxü̃ 
chicua̱xüxü̃. 2 Rü wüxichigü i ngunexü̃gu 
rü mexü̃ i cuchigaxü̃ tá chixu rü 
guxü̃gutáma cuxü̃ chicua̱xüxü̃. 3 Rü 
nüma ya Cori ya Tupana rü nüxü̃ 
nacua̱xüchi rü ngẽmaca̱x name nax 
nüxü̃ icua̱xüü̃güxü̃. Rü ngẽma tórü cua̱x 
rü tama nawa nangu nax nüxü̃ 
icuáxü̃ca̱x i nhuxãcü nüxü̃ nacua̱xüchixü̃ 
i nümax. 4 Rü papágü rü naxacügüwa tá 
nanangu̱xẽẽgü nax cuxü̃ yacua̱xüü̃güxü̃ 
naxca̱x i ngẽma cuxüxü̃. Rü tá nüxü̃ 
nixugügü i ngẽma mexü̃gü i curü 
poramaxã cuxüxü̃. 5 Rü chama rü tá 
nüxü̃ chixu nax nhuxãcü torü ãẽ̱xgacü 
ya üünecü nax quixĩxü̃ i cumax. Rü tá 
nüxü̃ chixu i ngẽma mexü̃gü i toxca̱x 
cuxüxü̃. 6 Rü duü̃xü̃gü rü nachiga tá 
nidexagü i ngẽma ãũcümaxü̃ i curü 
poramaxã cuxüxü̃. Rü chama rü tá cuxü̃ 
chixuchiga nax nhuxãcü guxü̃étüwa 
cungexmaxü̃. 7 Rü duü̃xü̃gü rü tá cuxü̃ 
nixuchiga nax nhuxãcü 
cumecümaxü̃chixü̃. Rü tagaãcü tá nüxü̃ 
nixugügü nax cuma rü ãẽ̱xgacü i 
aixcuma mea guxãmaxã icuácü quixĩxü̃. 
8 Rü nüma ya Cori ya Tupana rü 
namecüma rü nüxü̃́ tangechaü̃tümüxü̃ 
rü yaxna tamaxã naxĩnü rü tüxü̃ 
nangechaü̃. 9 Rü nüma ya Cori ya 
Tupana rü guxãmaama namecüma rü 
ngẽma naxüxü̃wa inanawe̱x nax 
nhuxãcü poraãcü tüxü̃ nangechaü̃xü̃. 
10 Rü guxü̃ma i ngẽma cuxüxü̃ rü tá cuxü̃ 
nicua̱xüxü̃gü, Pa Cori Pa Tupanax. Rü 
ngẽma curü duü̃xü̃gü rü tá cuxü̃ 
nicua̱xüxü̃gü. 11 Rü tá nüxü̃ nixugügü 
nax cuma rü aixcuma ãẽ̱xgacü ya 
üünecü quixĩxü̃ rü nhuxãcü 
namexechixü̃ i ngẽma curü puracü i 
curü poramaxã cuxüxü̃. 12 Rü ngẽmaãcü 
tá duü̃xü̃gü nüxü̃ nacua̱x nax nhuxãcü 
cuporaxüchixü̃ rü nhuxãcü ãẽ̱xgacü ya 
üünecü quixĩxü̃. 13 Rü cuma rü 
guxü̃guma ãẽ̱xgacü quixĩ rü 
guxü̃gutáma namaxã icucua̱x i guxü̃ma. 
14 Rü nüma ya Cori ya Tupana rü tüxü̃ 
ínarüdagüxẽxẽ ya guxãma ya yíxema 
iyayitanüxe. Rü tüxü̃ naporaexẽxẽ ya 
guxãma ya yíxema turaexe. 15 Rü 
guxü̃ma i ngẽma cuxüxü̃ rü cuxü̃ 
narüdaunü nax cuma 
SALMOS 144 
,  
145 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
508 
cunachibüexẽẽxü̃ca̱x i ngẽxguma 
nataiyaegu. 16 Rü cuma rü 
cuyaxüwemügü rü curü ngúchaü̃maxã 
mea cunataãxẽxẽxẽ i guxü̃ma i ngẽma 
maxẽxü̃. 17 Rü nüma ya Cori rü guxü̃ma 
i ngẽma nagu naxĩnüxü̃wa rü aixcuma 
nawe̱xgu. Rü guxü̃ma i ngẽma 
naxüxü̃wa rü namecüma. 18 Rü nüma ya 
Cori ya Tupana rü tüxna nangaicama ya 
yíxema aixcuma naga taxĩnüeãcüma 
norü ngü̃xẽẽca̱x ícagüxe. 19 Rü yíxema 
nüxü̃ ngechaü̃güxe, rü tüxna nanaxã i 
ngẽma naxca̱x ítacaxü̃. Rü ngẽxguma 
norü ngü̃xẽẽca̱x nüxna tacagüegu, rü 
nüma rü tüxü̃ naxĩnü rü tümaarü 
guxchaxü̃wa tüxü̃ ínanguxü̃xẽxẽ. 20 Rü 
nüma ya Cori ya Tupana rü tüxü̃ 
ínapoxü̃ ya yíxema nüxü̃ ngechaü̃güxe, 
notürü nanadai i ngẽma duü̃xü̃gü i tama 
naga ĩnüechaü̃xü̃. 21 Rü Cori ya 
Tupanaxü̃ chicua̱xüxü̃. Rü name nixĩ i 
guxü̃ma i duü̃xü̃gü nüxü̃ nicua̱xüxü̃gü 
ya yimá Üünecü i nhu̱xmax rü 
guxü̃gutáma. 
 
Tupanaxü̃ ticua̱xüxü̃gü naxca̱x i 
ngẽma naxüxü̃ 
 
146
  
1 Name nixĩ i nüxü̃ 
ticua̱xüxü̃gü ya Cori ya 
Tupana. Rü chama rü guxü̃ma i chorü 
maxü̃maxã tá Cori ya Tupanaxü̃ 
chicua̱xüxü̃. 2 Rü nhu̱xmax nax 
chamaxü̃xü̃ rü Cori ya Tupanaxü̃ tá 
chicua̱xüxü̃. Rü nhama rü ta chamaxü̃ 
rü naxca̱x tá chawiyae ya yimá chorü 
Tupana. 3 ¡Rü tauxü̃́ i nagu cuyaxõxü̃ i 
yatügü i nügü nüxü̃ cua̱xẽẽxü̃! Erü 
nümagü rü duü̃xü̃gümare nixĩgü rü 
tama maxü̃ tüxna naxã. 4 Rü ngẽxguma 
nayuegu rü wenaxarü waixümüxü̃ 
nixĩgü. Rü ngẽma ngunexü̃gutama 
inayarüxo i guxü̃ma i ta̱xacü i nagu 
naxĩnüexü̃. 5 Rü tataãxẽ ya yíxema 
Yacúarü Tupanaxü̃tawa nayaxúxe i 
tümaarü ngü̃xẽẽ rü nagu yaxṍxe ya Cori 
ya Tupana. 6 Rü nüma nixĩ i naxüãxü̃ i 
dauxü̃guxü̃ i naane rü nhama i naane, 
rü ngẽma már, rü guxü̃ma i ta̱xacü i 
nawa ingexmachigüxü̃. Rü nüma rü 
guxü̃guma nayanguxẽxẽ i ngẽma nüxü̃ 
yaxuxü̃. 7 Rü nüma rü tümaétüwa 
nachogü ya yíxema togü chixri 
tümamaxã icuáxe. Rü yíxema taiyagu 
ímaxẽxe rü tüxü̃ nachibüexẽxẽ. Rü 
yíxema poxcupataü̃wa ngẽxmagüxe rü 
tüxü̃ ínanguxü̃xẽxẽ. 8 Rü yíxema 
ingexetüxe rü tüxü̃ nidauuchigüxẽxẽ. Rü 
yíxema ya iyayitanüxe rü tüxü̃ 
ínarüdagüxẽxẽ. Rü nüma ya Cori rü 
nüxü̃ nangechaü̃ i ngẽma duü̃xü̃gü i 
mexü̃ ügüxü̃. 9 Rü nüma ya Cori ya 
Tupana rü nüxna nadau i ngẽma 
duü̃xü̃gü i tama Iraéutanüxü̃ ixĩgüxü̃ i to 
i nachixü̃anewa ne ĩxü̃. Rü 
ngẽxgumarüxü̃ ta tüxü̃ narüngü̃xẽẽ ya 
taxcutagü rü yutegüxe. Notürü ngẽma 
duü̃xü̃gü i chixexü̃ ügüxü̃arü ĩnü rü 
nagu nayanachixexẽxẽ. 10 Pa 
Yerucharéü̃x, rü nüma ya Cori ya 
Tupana rü guxü̃gutáma ãẽ̱xgacü nixĩ. Rü 
yimá curü Tupana rü gucü ya 
taunecügu rü tá pemaxã inacua̱x. ¡Rü 
ngĩxã nüxü̃ ticua̱xüxü̃gü ya Cori ya 
Tupana! 
 
Tupana rü poraãcü Iraéutanüxü̃xü̃ 
narüngü̃xẽẽ 
 
147
  
1 ¡Rü ngĩxã nüxü̃ 
ticua̱xüxü̃gü ya Cori ya 
Tupana! Rü name nixĩ i naxca̱x 
SALMOS 145 
– 
147 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
509 
tawiyaegü. Erü wüxi i taãxẽ nixĩ nax 
nüxü̃ icua̱xüü̃güxü̃. 2 Rü nüma ya Cori 
ya Tupana rü wena ínanadaxẽxẽ ya 
Yerucharéü̃ rü nananutaque̱xe i ngẽma 
Iraéutanüxü̃gü i to i nachixü̃anegügu 
woonexü̃. 3 Rü nüma rü tüxü̃ 
nataãxẽxẽxẽ ya yíxema poraãcü 
ngechaü̃ ingegüxe rü tüxü̃́ nananaxẽxẽ 
ya yíxema ngúxü̃ ingegüxe. 4 Rü nüma 
rü nüxü̃ nacua̱x nax nhuxre yixĩxü̃ ya 
ẽxtagü rü wüxichigü rü naégamaxã 
nüxna naca. 5 Rü nüma ya tórü Tupana 
rü ãẽ̱xgacü ya guxü̃étüwa ücü nixĩ rü 
naporaxüchi. Rü norü cua̱x rü taguma 
inayagu̱x. 6 Rü nüma rü nüxü̃ 
narüngü̃xẽẽ i ngẽma duü̃xü̃gü i tama 
nügü icua̱xüü̃güxü̃ notürü 
nanaxãneexẽxẽ i ngẽma chixexü̃ ügüxü̃. 
7 ¡Rü árpamaxã naxca̱x pewiyaegü rü 
moxẽ nüxna pexãgü ya tórü Tupana! 
8 Rü nüma rü caixanexü̃maxã 
nanatüxchipeta i nhaa naane. Rü 
nanamexẽxẽ ya pucü nax nhaa naanexü̃ 
yawaixẽẽxü̃ca̱x, rü ma̱xpǘnegüwa 
nanaxügüxẽxẽ ya maxẽ. 9 Rü nüma rü 
nanachibüexẽxẽ i naexü̃gü. Rü 
ngẽxgumarüxü̃ ta nanachibüexẽxẽ i 
ngẽma weri i cúrwuxacügü i ngẽxguma 
naxauxegu. 10 Rü tama ngẽma 
cowaruarü poramaxã nataãxẽ ya 
Tupana rü bai i yatügüarü poragu 
narüxĩnü. 11 Notürü ngẽma aixcuma 
namaxã nataãxẽxü̃ nixĩ nax nüxü̃ 
ticua̱xüü̃güxü̃ ya yíxema nagu yaxõgüxe 
i norü ngechaü̃. 12 Pa 
Yerucharéü̃cüã̱xgüx ¡rü Cori ya 
Tupanaxü̃ pecua̱xüxü̃gü! Rü Pa Chiã́ũx 
¡rü curü Tupanaxü̃ icua̱xüxü̃! 13 Erü 
nüma rü nanataixẽxẽ i perü ĩanearü ĩã̱x 
naxcha̱xwa i perü uanügü. Rü mea 
nüxna nadau i pexacügü i perü ĩanewa. 
14 Rü nüma nixĩ i pexü̃ nangüxmüexẽẽxü̃ 
i pechixü̃anewa rü muxũchixü̃ i 
trígumaxã pexü̃ nataãxẽxẽẽgü. 15 Rü 
nüma rü nhama i naanewa nanamu i 
norü ore. Rü ngẽma norü ore rü paxama 
guxü̃ma i nhaa naanewa nangu. 16 Rü 
nüma rü nanango̱xẽxẽ i cherena i gáuxü̃ 
i pamüemaxü̃ i nhama carnéruta̱xarüxü̃ 
cómüxü̃. Rü ngẽma gáuxü̃ i 
ãte̱xexü̃maxã nanagüane. 17 Rü nüma rü 
nanayixẽxẽ i gáuxü̃ i ãpü̱xüxü̃. Rü 
ngẽma gáuanexü̃ i núma namuxü̃maxã 
rü ngẽma dexá rü ínitai. 18 Notürü 
yixcüama ínananguxẽxẽ ya buanecü ya 
naicü. Rü yimá buanecü rü inanadexẽxẽ 
i ngẽma gáuxü̃. Rü ngẽxguma i ngẽma 
dexá rü iniya̱x. 19 Rü nüma nixĩ ga 
Iraéutanüxü̃xü̃ nüxü̃ nacua̱xẽẽxü̃ ga 
norü ore rü norü mugü. 20 Notürü yema 
togütücumü ga duü̃xü̃gü rü taguma 
nüxü̃ nacua̱xgü ga yema norü ore rü 
norü mugü. ¡Rü ngĩxã nüxü̃ ticua̱xüxü̃gü 
ya Cori ya Tupana! 
 
Tupanaxü̃ nicua̱xüxü̃gü i ngẽma 
nüma naxüxü̃ 
 
148
  
1-2 Rü name nixĩ i Tupanaxü̃ 
ticua̱xüxü̃gü. Rü pemax, Pa 
Dauxü̃cüã̱x, rü name nixĩ i ngẽ́ma 
dauxü̃wa nüxü̃ pecua̱xüxü̃gü. Rü pemax, 
Pa Orearü Ngeruü̃gü i Dauxü̃cüã̱x, rü 
name nixĩ i nüxü̃ pecua̱xüxü̃gü. Rü 
pemax, Pa Tupanaarü Churaragü i 
Dauxü̃cüã̱x, rü name nixĩ i nüxü̃ 
pecua̱xüxü̃gü. 3 Rü cumax, Pa Üa̱xcüx, 
rü cumax, Pa Tauemacüx, rü pemax, Pa 
Ẽxtagüx, rü name nixĩ i nüxü̃ 
pecua̱xüxü̃gü. 4 Rü cumax, Pa 
Dauxü̃guxü̃ i Naanex, rü cumax, Pa 
SALMOS 147 
,  
148 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
510 
Dexá i Caixanexü̃étüwa Ngẽxmaxü̃x, rü 
name nixĩ i nüxü̃ pecua̱xüxü̃gü. 5 ¡Rü 
nüxü̃ pexuchiga ya Cori ya Tupana! Erü 
nüma nixĩ ga namaxã nadexaãchixü̃ nax 
nangóxü̃ca̱x i guxü̃ma i ta̱xacü 
ingexmaxü̃. 6 Rü yemaacü nanango̱xẽxẽ 
ga guxü̃ma nax guxü̃gutáma nüma 
nanaxwa̱xexü̃ãcüma nangexmaxü̃ca̱x. 
Rü inanaxã ga mugü ga taxúema 
üchicüüxü̃. 7 ¡Rü nhama i naanewa rü 
nüxü̃ pecua̱xüxü̃gü ya Cori ya Tupana, 
Pa Naexü̃gü i Taxüchigüxü̃ i Mar-arü 
Mátamaxü̃wa Maxẽxü̃x! 8 Rü name nixĩ i 
nüxü̃ pecua̱xüxü̃gü, Pa Ãẽmacü, rü 
Gáuxü̃ i Ãpü̱xüxü̃, rü Gáuxü̃ i Ãte̱xexü̃, 
rü Cherena, rü Tacü ya Buanecü ya 
Tupanaarü Ngúchaü̃ Ücüx. 9-10 Rü 
pemax ya ma̱xpǘnegü, rü máxpü̱xanegü, 
rü guxü̃ma i naigü i taxü̃ne, rü 
nanetügü, rü naxü̃nagü, rü naexü̃gü, rü 
werigü, rü guxü̃ma i ta̱xacü i 
natanecamaxã ixĩxü̃, rü name nixĩ i 
nüxü̃ pecua̱xüxü̃gü. 11 ¡Rü guxü̃ma i 
ãẽ̱xgacügü i wüxichigü i 
nachixü̃anemaxã icuáxü̃, rü guxü̃ma i 
norü ngü̃xẽẽruü̃gü i ãẽ̱xgacügü, rü 
guxü̃ma i norü duü̃xü̃gümaxã rü 
Tupanaxü̃ pecua̱xüxü̃gü! 12 ¡Rü yatügü 
rü ngexü̃gü rü ngextü̱xücügü rü paxü̃gü 
rü o̱xigü, rü Tupanaxü̃ pecua̱xüxü̃gü! 
13 Rü ngẽmaãcü i guxãma i pema rü 
name nixĩ i nüxü̃ pecua̱xüxü̃gü. Erü 
nüma ya Tupana rü guxãétüwa 
nangexma. Rü nüma rü namaxã inacua̱x 
i guxü̃ma i dauxü̃guxü̃ i naanewa rü 
nhama i naanewa ngẽxmaxü̃. 14 Rü 
nüma ya Tupana rü nüxü̃ narüngü̃xẽẽ 
ga norü duü̃xü̃gü ga Iraéutanüxü̃ nax 
norü uanügüxü̃ naporamaegüxü̃ca̱x. Rü 
ngẽmaca̱x, Pa Iraéutanüxü̃ i Aixcuma 
Tupanaarü Duü̃xü̃gü Ixĩgüxex, rü name 
nixĩ i nüxü̃ pecua̱xüxü̃gü. Erü 
nümatama nixĩ i pexü̃ naxunetaxü̃ nax 
norü duü̃xü̃gü pexĩgüxü̃ca̱x. ¡Rü ngĩxã 
nüxü̃ ticua̱xüxü̃gü ya Cori ya Tupana! 
 
Tupana ya guxü̃arü üruxü̃ rü 
ãẽ̱xgacü nixĩ 
 
149
  
1 ¡Rü nüxü̃ pecua̱xüxü̃gü ya 
Cori ya Tupana! ¡Rü naxca̱x 
pewiyae nagu i wüxi i wiyae i 
ngexwaca̱xü̃xü̃! ¡Rü ngẽmaãcü nüxü̃ 
pecua̱xüxü̃gü i guxãma i pema nax norü 
duü̃xü̃gü pexĩgüxü̃! 2 Rü pemax, Pa 
Iraéutanüxü̃ i Yerucharéü̃cüã̱x i 
Tupanaarü Duü̃xü̃gü Pexĩgüxex ¡rü 
namaxã petaãxẽgü! Erü nüma nixĩ i 
perü ãẽ̱xgacü ga nügüxü̃́ pexü̃ 
nango̱xẽẽxü̃. 3 Rü pemax, Pa 
Iraéutanüxü̃x ¡rü Tupanaégagu 
ípexĩãchitanü rü ngẽmaãcü nüxü̃ 
pecua̱xüxü̃gü! ¡Rü perü árpagümaxã rü 
perü pãdérugümaxã pepaxetagüãcüma 
naxca̱x pewiyaegü! 4 Erü nüma ya Cori 
ya Tupana rü namaxã nataãxẽ i norü 
duü̃xü̃gü i nüxü̃ icua̱xüü̃güxü̃. Rü tüxü̃ 
namaxẽxẽxẽ ya yíxema tama tügü 
icua̱xüü̃güxe. 5 Rü pemax, Pa Norü 
Duü̃xü̃güx ¡rü Corimaxã petaãxẽgü! ¡Rü 
woo i pechicawa rü naxca̱x pewiyaegü! 
6-7 ¡Rü peã̱xmaxã nüxü̃ pecua̱xüxü̃gü! 
¡Rü pexme̱xwa peyange i tara i 
guxü̃cüwawa téxü̃ nax ngẽmamaxã 
penadaixü̃ca̱x i ngẽma duü̃xü̃gü i tama 
Tupanaxü̃ cua̱xgüxü̃, rü ngẽmaãcü 
penapoxcuexü̃ca̱x i ngẽma togü i 
nachixü̃anegü! 8-9 Rü ngẽma norü 
ãẽ̱xgacügü rü norü ngü̃xẽẽruü̃gü i 
poraexü̃ ¡rü curẽchimaxã peyachotagü 
nax ngẽmaãcü peyanguxẽẽxü̃ca̱x i 
SALMOS 148 
,  
149 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
511 
ngẽma poxcu i Tupana namaxã ueguxü̃! 
Rü nüma ya Tupana rü aixcuma tá 
tümamaxã nataãxẽ ya guxãma ya 
yíxema aixcuma naga ĩnüexe. ¡Rü nüxü̃ 
pecua̱xüxü̃gü ya Cori ya Tupana! 
 
Guxü̃ma i ngẽma Tupana üxü̃ rü 
nüxü̃ nicua̱xüxü̃gü 
 
150
  
1 ¡Cori ya Tupanaxü̃ 
pecua̱xüxü̃gü! ¡Rü 
napatawa rü nüxü̃ pecua̱xüxü̃gü! ¡Rü 
pema i dauxü̃guxü̃ i naanewa 
ngẽxmagüxe i nüma ínangexmaxü̃wa rü 
nüxü̃ pecua̱xüxü̃gü! 2 ¡Rü nüxü̃ 
pecua̱xüxü̃gü naxca̱x i ngẽma mexü̃ i 
norü poramaxã naxüxü̃! ¡Rü nüxü̃ 
pecua̱xüxü̃gü erü guxü̃guma 
nangexmaecha rü nataxuma i norü ügü 
rü norü gu̱x! 3 ¡Rü cornétamaxã rü 
árpamaxã rü árpaxacümaxã nüxü̃ 
pecua̱xüxü̃gü! 4 ¡Rü pãdérugümaxã 
ípexĩãchitanüãcüma nüxü̃ 
pecua̱xüxü̃gü! ¡Rü wowerugümaxã rü 
paxetaruü̃gü i ãtü̱xüxü̃maxã nüxü̃ 
pecua̱xüxü̃gü! 5 ¡Rü paxetaruü̃gü i 
ãtachinüxü̃ rü itagaxü̃maxã nüxü̃ 
pecua̱xüxü̃gü! ¡Rü paxetaruü̃gü i 
ãtachinüxü̃ rü ígaxü̃maxã nüxü̃ 
pecua̱xüxü̃gü! 6 ¡Rü guxü̃ma i ngẽma 
ingü̃ãtanücüüxü̃ rü Cori ya Tupanaxü̃ 
yacua̱xüxü̃gü! ¡Rü ngĩxã Cori ya 
Tupanaxü̃ ticua̱xüxü̃gü!  
SALMOS 149 
,  
150 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
512 
 
Ucu̱xẽgü i aixcuma tüxü̃́ mexü̃ 
 
1
  
1 Nhaa nixĩ i norü ucu̱xẽgü ya Dawí 
nane ya Charumáu ya 
Iraéutanüxü̃güarü ãẽ̱xgacü ixĩcü. 2 Rü 
nüma rü norü duü̃xü̃güca̱x nanaxümatü 
i nhaa ucu̱xẽgü nax namaxã 
nangúexẽẽãxü̃ca̱x nax nhuxãcü tá nügü 
nangechaü̃güãcüma namaxẽxü̃ca̱x rü 
nhuxãcü tá nügümaxã 
namexẽẽgüaxü̃ca̱x ega ta̱xacürü 
guxchaxü̃ nügüca̱x ínanguxẽẽgügu. 3 Rü 
nüma nanaxwa̱xe nax norü duü̃xü̃gü rü 
mea naãxẽxü̃ yacuáxü̃ca̱x nax ngẽmaãcü 
Tupanape̱xewa yamexü̃ rü mea 
duü̃xü̃güpe̱xewa namaxẽxü̃ca̱x. 4 Rü 
nanaxwa̱xe nax ngẽma tama ixuãẽgüxü̃ 
rü mea naãxẽxü̃ yacuáxü̃ca̱x. Rü ngẽma 
ngextü̱xügüxü̃ i naechitamare maxẽxü̃ 
rü nüma nanaxwa̱xe nax ngẽma cua̱x i 
aixcuma mexü̃ nüxü̃́ ngẽxmaxü̃. 5 Rü 
ngẽma aixcuma naãxẽxü̃ icuáxü̃ rü tá 
naga naxĩnü i nhaa ucu̱xẽgü nax 
ngẽmaãcü yexeraxü̃ i cua̱x nüxü̃́ 
ngẽxmaxü̃ca̱x. 6 Rü ngẽmaãcü tá nüxü̃ 
nacua̱x i ta̱xacüchiga yixĩxü̃ i ngẽma 
ucu̱xẽgü rü ore i cua̱xruü̃gü i ngẽma 
duü̃xü̃gü i aixcuma nüxü̃ icua̱xüchixü̃ 
nüxü̃ ixugüxü̃. 7 ¿Rü texé tixĩ ya yíxema 
aixcuma cua̱x tüxü̃́ ngẽxmaxe? Rü 
yíxema Tupanaga ĩnüxe rü yíxema tixĩ 
ya aixcuma cua̱x tüxü̃́ ngẽxmaxe. 
Notürü yíxema tama Tupanaga ĩnüxe rü 
wüxi i ngeãxẽmarexü̃ tixĩ. 
 
Ucu̱xẽgü i ngextü̱xügüxü̃ca̱x ixĩxü̃ 
8 Pa Chaunex ¡naga naxĩnü i nhaa 
cunatüarü ucu̱xẽ! ¡Rü tauxü̃́ i nüxü̃ 
curüngümaxü̃ i ngẽma cué namaxã cuxü̃ 
ngu̱xẽẽxü̃! 9 Erü ngẽma ucu̱xẽgü rü wüxi 
i curü meruxü̃ nixĩ nhama wüxi i 
cuchagü rüe̱xna wüxi i curü 
nga̱xcueruü̃rüxü̃ nixĩ. 10 Rü ngẽxguma 
ngẽma chixexü̃arü üruü̃gü cuxü̃ 
womüxẽẽgüchaü̃gu ¡rü taxũtáma naga 
cuxĩnü, Pa Chaunex! 11 Erü nhanagürügü 
tá cuxü̃: “¡Nua naxũ rü totanügu naxã! 
¡Rü ngĩxã ítayacu̱xeü̃gü nax 
yama̱xgüxü̃ca̱x rü nüxü̃ ingĩ́exü̃ca̱x i 
ngexü̃rüüxü̃ i ngẽ́ma üpetüxü̃! 12 Rü 
nüétama ega woo duü̃xü̃gü i mexü̃ 
yixĩgu rü tá tanadai. Rü nhama wüxi i 
duü̃xü̃ i yuxü̃ i waixümü ígaxü̃rüxü̃ tá 
namaxã tixĩgü. 13 Rü guxü̃ma i mexü̃gü 
rü tá tüxü̃́ nangexmagü rü tachiü̃gü rü 
tá tayapaxẽxẽ namaxã i ngẽma naxca̱x 
 
PROVÉRBIOS 
 
(Ucu̱xẽgüchiga) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
513 
ingĩ̱xgüxü̃. 14 ¡Rü nua naxũ rü totanügu 
naxã! Rü toma rü cumaxã tá tangau i 
ngẽma naxca̱x ingĩ̱xgüxü̃”, nhanagürügü 
tá. 15 ¡Notürü taxũtáma namaxã 
cuxãmücü, Pa Chaunex! ¡Rü paxa nüxna 
ixũgachi i ngẽma duü̃xü̃gü i ngẽmaãcü 
chixexü̃gu rüxĩnüexü̃! 
…… 
 
Ngẽma ucu̱xẽgü rü poraãcü wüxi i 
mexü̃ tüxü̃́ nixĩ 
 
2
  
1 Pa Chaunex ¡naga naxĩnü i nhaa 
chorü ucu̱xẽ! ¡Rü cugüãẽgu 
namaxã nanguxü̃! 2 ¡Ẽcü irüxĩnü i nhaa 
ore i cua̱x nawa iyaxuxü̃! Rü ngẽmawa 
tá cua̱x cuxü̃́ nangexma. 3 Rü ngẽxguma 
cuyumüxẽgu ¡rü guxü̃ i curü 
ngúchaü̃maxã naxca̱x ínaca i ngẽma 
cua̱x nax aixcuma cuãẽxü̃ cucuáxü̃ca̱x! 
4 ¡Rü noxtacüma cugü inaxã nax naxca̱x 
cudauxü̃ i ngẽma cua̱x nhama diẽru i 
irütaxuxü̃ca̱x cudauxü̃rüxü̃! 5 Rü 
ngẽxguma rü tá nüxü̃ cucua̱x i Cori ya 
Tupanaxü̃ nax cungechaü̃xü̃, rü tá nüxü̃ 
icuyangau nax nhuxãcü aixcuma 
Tupanaxü̃ cucuáxü̃. 6 Erü nüma ya Cori 
ya Tupana nixĩ i cua̱x tüxna naxãxü̃, rü 
naã̱xwa nixĩ i íyachoxü̃tanücüüxü̃ i 
ngẽma cua̱x. 7 Rü nüma ya Cori ya 
Tupana rü tüxü̃ narüngü̃xẽẽ rü tüxna 
nadau ya yíxema aixcuma mea 
nape̱xewa maxẽxe rü taxuxü̃ma i 
chixexü̃ ügǘxe. 8 Rü tüxna nadau ya 
yíxema mexü̃ i nacümagu ĩxe rü tüxü̃ 
ínapoxü̃ ya yíxema aixcuma naga 
ĩnüexe. 9 Rü ngẽxguma naga cuxĩnügu 
rü tá nüxü̃ cucua̱x i ngẽma nacüma i 
aixcuma we̱xguxü̃ rü tá naxca̱x cudau i 
ngẽma aixcuma mexü̃. 10 Rü tá mea 
cuãẽxü̃ cucua̱x rü tá nüxü̃ cucua̱x nax 
nhuxãcü taãxẽ cuxna naxãxü̃ i ngẽma 
cua̱x. 11 Rü ngẽma nax mea nape̱xewa 
imaxẽxü̃ rü taãxẽxü̃ icuáxü̃ rü ngẽma 
nixĩ i guxü̃guma chixexü̃na tüxü̃ 
ípoxü̃xü̃. 12-15 Rü ngẽma mexü̃ i cua̱x rü 
mexü̃ i ĩnü rü tá cuxü̃ ínapoxü̃ nax tama 
wüxi i nacüma i chixexü̃gu quixũxü̃ca̱x, 
rü tama naga cuxĩnüxü̃ca̱x i ngẽma 
duü̃xü̃gü i chixexü̃ i nüxü̃ rüxoexü̃ i 
nacüma i mexü̃ rü chixexü̃ i nacümaca̱x 
daugüxü̃, rü taãxẽãcüma chixexü̃ ügüxü̃ 
rü yaxüchigügüxü̃ i ngẽma norü 
chixexü̃. 16-17 Rü ngẽma cua̱x i 
Tupanawa ne ũxü̃xicatama tá nixĩ i 
cuxü̃ ípoxü̃xü̃ nüxna i ngẽma ngexü̃ i 
ngeãxẽxü̃ i natexü̃ ítáxü̃ rü tama 
Tupanaarü mugüga ĩnüxü̃ rü norü 
dexamaxã chixexü̃wa cuxü̃ gachaü̃xü̃. 
18 Rü ngẽma nama i ngẽma 
ngexü̃chiü̃wa daxü̃gu texé ixũxgu, rü 
nhama yuwa taxũxü̃rüxü̃ tixĩ. 19 Rü 
yíxema ngẽma ngexü̃patagu chocuxe rü 
marü chixexü̃gu tügü tayixẽxẽ, rü tüxü̃́ 
naguxcha nax wena mexü̃ i maxü̃ca̱x 
tadaugüxü̃. 20 Pa Chaunex ¡rü ngẽma 
nama i mexü̃wa tüxü̃ gaxü̃gu ixũ! ¡Rü 
nagu ixũ i ngẽma nacümagü i aixcuma 
Tupanape̱xewa mexü̃! 21 Erü yíxema 
mea Tupanape̱xewa maxẽxe rü tama 
chixexü̃ ügǘxe, rü tá nama̱x i tümaarü 
maxü̃ nawa i nhaa naane i Tupana 
tüxna ãxü̃. 22 Notürü ngẽma duü̃xü̃gü i 
chixexü̃ i tama Tupanaga ĩnüexü̃ rü tá 
ínawoxü̃ i nhaa Iraéuanewa. 
 
Ucu̱xẽgü i cua̱x tüxna ãxü̃ 
 
3
  
1 Pa Chaunex ¡tauxü̃́ i nüxü̃ 
icuyarüngümaxü̃ i chorü ore i cuxü̃ 
changu̱xẽẽxü̃! ¡Rü mea cugüãẽgu 
namaxã nanguxü̃ i nhaa chorü ucu̱xẽgü! 
PROVÉRBIOS 1 
– 
3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
514 
2 Rü ngẽmaãcü tá nama̱x i curü maxü̃ rü 
aixcuma tá cutaãxẽ. 3 ¡Rü tauxü̃́ i nüxü̃ 
curüxoxü̃ nax cumecümaxü̃ rü 
quixaixcumaxü̃! ¡Rü nagu namaxü̃ rü 
cugüãẽgu namaxã nanguxü̃ nhama wüxi 
i nachagü yigü nagu ixüechaxü̃rüxü̃! 
4 Rü ngẽmaãcü ya Tupana rü duü̃xü̃gü 
rü ta cumaxã nataãxẽ rü cuxü̃ 
nicua̱xüxü̃gü. 5 ¡Rü guxü̃ i curü 
maxü̃maxã nagu yaxõ ya Cori ya 
Tupana! ¡Rü tauxü̃́ i cuxrütama cua̱xgu 
curüxĩnüxü̃! 6 ¡Rü guxü̃ma i ta̱xacü 
icuxüxü̃wa rü Tupaname̱xẽgu naxǘ! Rü 
nüma rü tá cumaxã inacua̱x rü mea tá 
ínanguxuchi i ngẽma cuxüxü̃. 7 ¡Rü 
tauxü̃́ i nagu cuyaxõxü̃ i cuxrütama 
cua̱x! ¡Rü nüxna ixũgachi i ngẽma 
chixexü̃ rü Tupanaga naxĩnü! 8 Rü 
ngẽma nixĩ i üxüxü̃ i aixcuma mexü̃ nax 
cuporaxü̃ca̱x. 9 ¡Rü Tupanamaxã nangau 
i curü ngẽmaxü̃gü rü nüxna naxã i 
ngẽma nüxíraxü̃xü̃ i norü o i curü 
nanetügü i nüxna üxü̃! 10 Rü ngẽxguma 
ngẽmaãcü cunaxü̱xgux rü nüma rü tá 
nayamuxẽxẽ i curü nanetügü nax 
napaãcugüxü̃ca̱x i curü wíũchixü̃gü rü 
ngẽma curü chacugü rü tá 
naãcugümaxã narügáugü. 11 Pa Chaunex 
¡tauxü̃́ i nüxü̃ cuxoxü̃ i ngẽxguma Cori 
ya Tupana cuxü̃ rüwe̱xãchixẽẽgu! ¡Rü 
tauxü̃́ i cunuãmaxü̃ ega ngẽxguma cuxü̃ 
naxucu̱xẽgu! 12 Erü nüma ya Cori ya 
Tupana rü tüxü̃ naxucu̱xẽ ya yíxema 
tüxü̃ nangechaxü̃xe nhama wüxi ya 
papá ya nane ya nüxü̃ nangechaü̃cüxü̃ 
naxucu̱xẽxü̃rüxü̃. 
…… 
27 Rü ngẽxguma texé curü ngü̃xẽẽca̱x 
ícaxgu, rü tama name i tüxna 
cunachu̱xu ega cuxü̃́ nangexmagu i 
ngẽma cuxna naxca̱x taca̱xü̃. 28 Rü tama 
name i moxü̃ca̱x ícunaxüxüchi i ngẽma 
ngü̃xẽẽ i nhu̱xmatama cuxü̃́ tauxchaxü̃ 
nax cunaxüxü̃. 29 Rü tama name i nagu 
curüxĩnü i ta̱xacürü chixexü̃ tümamaxã 
cuxü ya yíxema cuxü̃́ yaxõgüxe. 30 ¡Rü 
tauxü̃́ i naxca̱x cudauxü̃ nax texémaxã 
cunuxü̃ ega taxúema ta̱xacürü chixexü̃ 
cumaxã ü̱xgux! 31 ¡Rü tauxü̃́ i cuxü̃́ 
nangúchaü̃xü̃ i nacüma i ngẽma yatü i 
máxwa̱xexü̃ rü tauxü̃́ i nüxü̃ 
cuyadauxü̃xü̃! 32 Erü nüma ya Cori ya 
Tupana rü nüxü̃ naxo i ngẽma chixexü̃ 
ügüxü̃, notürü tüxü̃́ nanatauxchaxẽxẽ 
nax namaxã taxãmücüxü̃ ya yíxema 
mexü̃gu rüxĩnüexe. 33 Rü nüma ya Cori 
ya Tupana rü chixexü̃ napatacüã̱xmaxã 
naxuegu i ngẽma chixexü̃ i duü̃xü̃, 
notürü mexü̃ tümapatacüã̱xmaxã 
naxuegu ya yíxema nape̱xewa mexe. 
34 Rü nüma ya Cori rü nüxü̃ nacugü i 
ngẽma cugüwa̱xegüxü̃, notürü 
tümamaxã namecüma ya yíxema 
mecümagüxe ya tama tügü 
icua̱xüü̃güxe. 35 Erü nüma ya Tupana rü 
tümamaxã nataãxẽ ya yíxema mexü̃gu 
rüxĩnüexe, notürü nüxü̃ naxo i ngẽma 
tama naga ĩnüechaü̃xü̃. 
…… 
 
Ucu̱xẽgü nax mexü̃ i 
 
nacümagu ixĩxü̃ca̱x 
 
4
  
18 Rü ngẽma mexü̃ i duü̃xü̃gücüma 
rü nhama ngexwaca̱x 
yangunegurüxü̃ nixĩ nax nangóxü̃ rü 
ngẽmaãcü yexera ningóchigü nhu̱xmata 
nangóonexüchi. 19 Notürü ngẽma 
nacüma i ngẽma duü̃xü̃gü i chixri 
maxẽxü̃ nagu ĩxü̃, rü nhama ẽanexü̃rüxü̃ 
nixĩ. Rü ngẽmaca̱x tama nüxü̃ nadaugü 
PROVÉRBIOS 3 
,  
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
515 
nax ta̱xacürü ãũcümaxü̃ nape̱xewa 
ngẽxmaxü̃. 20 Pa Chaunex ¡naga naxĩnü i 
nhaa chorü ore i cumaxã nüxü̃ chixuxü̃ 
rü nagu namaxü̃! 21 ¡Rü tauxü̃́ i nüxü̃ 
cuyarüngümaxü̃! ¡Rü mea cugüãẽgu 
namaxã nanguxü̃! 22 Erü ngẽma chorü 
ore rü aixcuma maxü̃ tüxna naxã ya 
guxãma ya yíxema naga ĩnüexe. Rü 
tümaxü̃neca̱x rü nhama wüxi i 
üxüxü̃rüxü̃ nixĩ. 23 Rü nhama i naanewa 
rü ngẽma guxü̃arü yexera nüxna 
cudauxü̃ tá nixĩ i curü ĩnü, erü ngẽma 
curü ĩnü nixĩ i maxü̃waama cuxü̃ gaxü̃. 
24 ¡Rü cugüna nadau nax tama doraxü̃ 
quixuxü̃ca̱x rüe̱xna texéxü̃ 
cuwomüxẽẽxü̃ca̱x! 
…… 
 
Ucu̱xẽ nax tama nai i ngemaxã 
taxünearü ngúchaü̃gu ingúxü̃ca̱x 
 
5
  
1 Pa Chaunex ¡choxü̃́ irüxĩnü i nhaa 
ucu̱xẽ i cumaxã nüxü̃ chixuxü̃! Erü 
chama rü nüxü̃ chacua̱x nax tü̱xcüü̃ 
cumaxã nüxü̃ chixuxü̃. 2 Rü ngẽmaãcü tá 
cuxuãẽ rü nüxü̃ cucuáãcüma tá quidexa. 
3 Rü ngẽma ngexü̃ i ngeãxẽxü̃ rü 
mexechixü̃ i dexamaxã nidexa erü nüxü̃ 
nacua̱xüchi nax nhuxãcü tüxü̃ 
íyapuxẽẽxü̃. 4 Notürü ngẽxguma naga 
cuxĩnügu rü yixcama rü poraãcü tá cuxü̃́ 
nangu̱x nhama wüxi i tara i taxrecüwawa 
téxü̃gu cunguxü̃rüxü̃. 5 Rü ngẽma ngexü̃ i 
ngeãxẽxü̃ga nax cuxĩnüxü̃ rü yuwa nixĩ i 
cuxü̃ nagaxü̃, rü ngẽmaãcü tá nawa 
cungu i ngẽma poxcu i tagutáma gúxü̃. 
…… 
8 ¡Rü nüxna ixũgachi i ngẽma ngexü̃, 
rü bai i íxrarüwa nachiü̃na 
cungaicamaxü̃! 
…… 
18 Rü name nixĩ i taãxẽãcü ngĩmaxã 
cumaxü̃ i ngẽma cuxma̱xüchi. Rü wüxi i 
taãxẽ nixĩ i ngẽma pexacügü i ngĩmaxã 
cuxü̃́ ngẽxmaxü̃. 19 Rü name nixĩ i ngĩrü 
meãxẽmaxã cutaãxẽ. ¡Rü ngẽma curü 
ngúchaü̃ rü ngĩmaxãxicatama naxü! 
20 Pa Chaunex ¿Rü tü̱xcüü̃ namaxã 
cumaxü̃ i wüxi i ngexü̃ i ngeãxẽxü̃? ¿Rü 
tü̱xcüü̃ nüxna cunapa̱x i wüxi i ngexü̃ i 
tama cuxma̱x ixĩxü̃? 21 Rü nüma ya Cori 
ya Tupana rü cuxü̃ ínadawenü rü 
meama nüxü̃ nadau i ngẽma cuxüxü̃. 
22 Rü ngẽma norü chixexü̃ inaxüxü̃gagu 
tá napoxcu i ngẽma duü̃xü̃ i chixexü̃ 
üxü̃. Rü ngẽma norü chixexü̃tama nixĩ i 
yanáixü̃ nhama wüxi i naxpa̱xnaxãmaxã 
yanáixü̃rüxü̃. 23 Rü ngẽma tama ucu̱xẽ i 
mexü̃ nax naxĩnüchaü̃xü̃gagu rü tá 
yuwa naxũ. Rü ngẽma nax 
nangeãxẽmarexü̃gagu rü tá 
 
inayarütaxu. 
…… 
 
Ngẽma cua̱x i mexü̃ rü ngẽma 
ngeãxẽ rü tama namaxã nawüxigu 
 
9
  
8 Rü ngẽxguma cunaxucu̱xẽgu i 
ngẽma tama ucu̱xẽ irüxĩnüchaü̃xü̃ 
rü tá cumaxã nanuama. Notürü 
ngẽxguma cunaxucu̱xẽgu i ngẽma 
naãxẽxü̃ cuáxü̃ rü tá cumaxã nataãxẽ. 
9 Rü ngẽxguma cunangu̱xẽẽgu i ngẽma 
duü̃xü̃ i cua̱x nüxü̃́ ngẽxmaxü̃, rü 
yexeraãcü tá nüxü̃ nacua̱x. Rü 
ngẽxguma cunangu̱xẽẽgu i wüxi i duü̃xü̃ 
i mecümaxü̃ rü tá yexeraãcü cua̱xwa 
nangu. 10 Rü yíxema cua̱x tüxü̃́ 
ngẽxmaxe rü Tupanaga taxĩnü. Rü 
ngẽma Tupanaga nax taxĩnüxü̃wa nüxü̃ 
tacua̱x nax aixcuma tümaãẽxü̃ tacuáxü̃. 
…… 
PROVÉRBIOS 4,  5,   
9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
516 
13 Rü ngẽma ngexü̃ i ngeãxẽmarexü̃ rü 
naxoregütaa̱x rü nidexaechamare. Rü 
tama naãxẽxü̃ nacua̱x, rü tama naxãne 
ega ta̱xacürü chixexü̃ naxü̱xgu. 14 Rü 
napataã̱xwa narüto i ngextá guxü̃ma i 
duü̃xü̃gü nüxü̃ ídauxü̃wa. 15 Rü tümaca̱x 
naca ya yíxema ngẽ́ma chopetüxe, rü 
nhanagürü: 16-17 “Pa Ngextü̱xücügü i 
Tauxta Ngeãẽxü̃ Cua̱xgüxü̃x ¡rü ngĩxã 
chauchiü̃wa taxĩ! Rü ngẽma dexá i naxca̱x 
ingĩ́xü̃ rü narüchi̱xmae rü ngẽma poũ i 
cúãcü ingṍxü̃ rü nachi̱x”, nhanagürü tüxü̃ 
ya yíxema tama ixuãẽgüxe. 18 Notürü i 
tümagü rü tama nüxü̃ tacua̱xgü nax yuwa 
taxĩxü̃ ga guxema tüxna naxugüxe. 
…… 
 
Nacüma i mexü̃chiga rü 
nacüma i chixexü̃chiga 
 
12
  
16 Rü wüxi i duü̃xü̃ i tama 
naãxẽxü̃ cuáxü̃ rü nanuãchiwa̱xe. 
Notürü ngẽma duü̃xü̃ i naãxẽxü̃ cuáxü̃ rü 
nüxü̃́ nanataxuraxü̃mare ega woo texé 
nangaxgu. 17 Rü yimá yatü ya 
ixaixcumacü rü ore i aixcumaxü̃ nixu. 
Notürü ngẽma duü̃xü̃ i dorata̱xáxü̃ rü 
doraxü̃ nixu. 18 Rü nangexma i duü̃xü̃ i 
norü dexamaxã tüxü̃ chixexẽẽxü̃, notürü 
ngẽma duü̃xü̃ i aixcuma nüxü̃ cuáxü̃ rü 
norü dexamaxã tüxü̃ nataãxẽxẽxẽ. 
…… 
22 Rü nüma ya Cori ya Tupana rü nüxü̃́ 
nawa̱xtümüxü̃ i ngẽma idorata̱a̱xgüxü̃. 
Notürü tümamaxã nataãxẽ ya yíxema 
aixcumaxü̃ ixugüxe. 
…… 
25 Rü ngẽma i̱xãchiãxẽ rü yatüxü̃ 
narümaxãchixẽxẽ. Notürü ngẽma ore i 
mexü̃ rü nanataãxẽxẽxẽ. 
…… 
28 Rü ngẽma mexü̃ i nacümagü rü 
maxü̃wa tüxü̃ naga. Notürü ngẽma 
chixexü̃ i nacümagü rü yuwa tüxü̃  
naga. 
 
Ngẽma nüxü̃ cuáxü̃arü 
ucu̱xẽ rü name 
 
13
  
1 Rü wüxi i nane i naãxẽxü̃ 
cuáxü̃ rü mea nanatüarü ucu̱xẽ 
nayaxu. Notürü ngẽma tama 
ixĩnüchaü̃xü̃ rü nüxü̃ naxo i ngẽma 
ucu̱xẽ i mexü̃. 
…… 
18 Rü texé ya nüxü̃ oxe i ucu̱xẽ i mexü̃ 
rü tagutáma cua̱xwa tangu rü duü̃xü̃gü 
rü chixri tá tümachiga nidexagü rü 
tangearü ngẽmaxü̃ã̱x. Notürü yíxema 
naga ĩnüxe i ucu̱xẽ i mexü̃ rü duü̃xü̃gü 
rü tá mea tümachiga nidexagü. 19 Rü 
ngẽxguma texé ta̱xacü tüxü̃́ ngúchaü̃gu 
rü tanayaxu̱xgu i ngẽma nagu 
tarüxĩnüxü̃, rü tüxü̃́ rü wüxi i taãxẽ nixĩ. 
Notürü ngẽma duü̃xü̃gü i naechitamare 
maxẽxü̃ rü taxucürüwa nüxna nixĩgachi 
i ngẽma chixexü̃ i naxügüxü̃. 20 Rü 
ngẽxguma duü̃xü̃gü i nüxü̃ cuáxü̃maxã 
cuxãmücügu rü naxü̃tawa tá cunayaxu i 
cua̱x. Notürü ngẽxguma ngẽma 
duü̃xü̃gü i naechitamare maxẽxü̃maxã 
cuxãmücügu rü naxrüxü̃ tá icuyarütaxu. 
…… 
24 Rü texé ya tama tümanexü̃ ucu̱xẽxe 
rü tama nüxü̃ tangechaü̃. Notürü 
yíxema nüxü̃ ngechaxü̃xe rü 
tayanawe̱xãchixẽxẽ. 25 Rü yimá yatü ya 
aixcuma mexü̃gu rüxĩnücü rü guxü̃guma 
nüxü̃́ nangexma i ta̱xacü nax nangṍxü̃. 
Notürü ngẽma duü̃xü̃ i chixexü̃gu 
rüxĩnüxü̃ rü nüxü̃́ nataxu i norü õna. 
…… 
PROVÉRBIOS 9 
,  12,   
13 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
517 
 
Duü̃xü̃gü i naãxẽxü̃ icuáxü̃ rü 
duü̃xü̃gü i naechitamare maxẽxü̃ 
 
15
  
1 Rü ngẽma ngãxü̃ga i 
memarexü̃ rü nu inarüxoxẽxẽ. 
Notürü ngẽma ngãxü̃ga i nuãcü ixĩxü̃ rü 
nanayexeraxẽxẽ i ngẽma nu. 2 Rü ngẽma 
duü̃xü̃gü i naãxẽxü̃ icuáxü̃ã̱xwa rü 
ínaxũxũ i mexü̃ i ore i cua̱x nawa 
iyaxuxü̃. Notürü ngẽma duü̃xü̃gü i 
naechitamare maxẽxü̃ã̱xwa rü ínaxũxũ i 
dexa i chixexü̃. 3 Rü nüma ya Cori ya 
Tupana rü guxãxü̃ma nadau erü 
guxü̃wama nangexma rü tüxü̃ nangugü 
ya yíxema mea maxẽxe rü nanangugü ta 
i ngẽma chixri maxẽxü̃. 
…… 
8 Rü nüma ya Cori ya Tupana rü tama 
nanayaxu i norü ãmare i ngẽma duü̃xü̃gü 
i chixexü̃ ügüxü̃. Notürü taãxẽãcü 
nanayaxu i tümaarü yumüxẽ ya yíxema 
aixcuma mea maxẽxe. 9 Rü nüma ya Cori 
ya Tupana rü tama nacümamaxã nataãxẽ 
i ngẽma duü̃xü̃gü i chixexü̃ ügüxü̃, 
notürü tüxü̃ nangechaü̃ ya yíxema mea 
nape̱xewa maxü̃́xẽ. 10 Rü yíxema nüxü̃ 
rüxoxe nax nagu tixũxü̃ i ngẽma mexü̃ i 
nacüma rü Tupana rü poraãcü tá tüxü̃ 
inayarüwe̱xãchixẽxẽ. Rü yíxema tama 
nayaxúxe i ucu̱xẽ i mexü̃ rü tá tayu. 
…… 
16 Ngẽma muarü ngẽmaxü̃ã̱xgüxü̃ rü 
guxchaxü̃gu ínamaxü̃ naxca̱x i norü 
ngẽmaxü̃gü. Rü ngẽmaca̱x i yixema rü 
narümemae i namaxã tataãxẽ i ngẽma 
noxre i tórü ngẽmaxü̃gü i tüxü̃́ 
ngẽxmaxü̃ rü Tupanaga taxĩnüe. 
…… 
29 Rü nüma ya Cori ya Tupana rü 
nüxna nixũgachi i ngẽma chixexü̃ ügüxü̃. 
Notürü tüxü̃́ nüxü̃ naxĩnü i tümaarü 
yumüxẽ ya yíxema aixcuma mexü̃ ügǘxe. 
…… 
 
Tupanaarü ĩnü rü yatügüarü 
ĩnüétüwa nangexma 
 
16
  
1 Rü wüxichigü ya yatü rü nagu 
narüxĩnü nax ta̱xacü 
naxüxchaü̃xü̃, notürü Tupana nixĩ ya nüxü̃ 
cuácü nax nhuxãcü tá ínanguxuchixü̃ i 
ngẽma yatü nagu rüxĩnüxü̃. 2 Rü 
wüxichigü ya yatü rü naxca̱x name i 
guxü̃ma i ngẽma naxüxü̃, notürü Cori ya 
Tupana nixĩ ya nangugücü i ngẽma norü 
ĩnügü ya yimá yatü. 3 Rü ngẽma 
cuxüxchaü̃xü̃ ¡rü Cori ya Tupaname̱xẽgu 
naxǘ! Rü ngẽmaãcü i ngẽma nagu 
curüxĩnüxü̃ rü tá mea cuxü̃́ ínanguxuchi. 
…… 
9 Rü name nixĩ i meama nagu 
tarüxĩnüe i ta̱xacü tá taxü. Rü nhu̱xũchi 
tanaxwa̱xe i Tupaname̱xẽgu tanaxǘ nax 
nüma namaxã inacuáxü̃ca̱x. 
…… 
18 Rü ngẽma nax yigü 
icua̱xüü̃güxü̃gagu rü guxchaxü̃gu tayi. 
Rü ngẽma nax inuexü̃gagu rü chixexü̃gu 
tayi. 19 Rü tama name nax ngẽma 
diẽruã̱xgüxü̃ i nügü icua̱xüü̃güxü̃rüxü̃ 
yigü tixĩgüxẽxẽ. Rü narümemae nixĩ i 
ngẽma ngearü diẽruã̱xgüxü̃ i tama nügü 
icua̱xüü̃güxü̃rüxü̃ yigü tixĩgüxẽxẽ. 20 Rü 
Tupana tüxü̃ narüngü̃xẽẽ ya yíxema 
naga ĩnüexe. Rü nataãxẽ ya yimá yatü 
ya Cori ya Tupanagu yaxõcü. 
…… 
25 Rü nangexma i nacümagü i 
duü̃xü̃güca̱x mexü̃, notürü ngẽma 
nacümagüarü gu̱xwa rü yu nixĩ. 
…… 
PROVÉRBIOS 15 
,  
16 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
518 
33 Rü nüma ya yatü rü nümatama 
nagu naxĩnüxü̃ãcüma nanaxü i ngẽma 
naxüxchaü̃xü̃. Notürü ngẽma Cori ya 
Tupana naxwa̱xexü̃ãcü tá nixĩ i 
ínanguxuchixü̃ i guxü̃ma. 
 
Ĩnügü i Tupanape̱xewa 
 
mea iwéxü̃ 
 
17
  
1 Rü taxuwama name i guxü̃ i 
ngunexü̃gu taxü̃ i õna 
nangõ̱xgüxü̃ ega nueãcüma nügümaxã 
namaxẽgu i ngẽma duü̃xü̃gü. Rü 
narümemae nixĩ i nügü 
nangechaü̃güãcüma íxraxü̃ i õna 
nügümaxã nangõ̱xgü. 
…… 
5 Rü texé ya yíxema ngearü 
diẽruã́xexü̃ cugǘxe, rü Tupana ya tüxü̃ 
ngo̱xẽẽcüpe̱xewa chixexü̃ taxü. Rü 
yíxema taãxẽxe ega ngẽxguma 
guxchaxü̃ tüxü̃ üpetügu ya yíxema 
ngearü diẽruã́xe, rü tá tapoxcu. 
…… 
9 Rü ngẽxguma texé tümamücüaxü̃́ 
nüxü̃ rüngümagu i ngẽma guxchaxü̃ i 
naxüxü̃, rü nüxü̃ tangechaü̃. Notürü texé 
ya nagu rüxĩnüechaxe i ngẽma chixexü̃ i 
togü tümamaxã üxü̃ rü aigu tarüxĩnü, rü 
tümamücügü tüxna tá nixĩgachixẽxẽ. 
…… 
17 Rü ngẽma aixcuma tamücü ixĩxü̃, rü 
guxü̃guma tüxü̃ nangechaü̃. Rü 
ngẽxguma guxchaxü̃ taxca̱x ínguxgu rü 
nhama wüxi i taenexẽxü̃chirüxü̃ nixĩ. 
…… 
27 Rü yíxema cua̱x tüxü̃́ ngẽxmaxe rü 
nanoxre i tümaarü dexa. Rü yíxema 
tümaãẽxü̃ cuáxe rü tangeã̱xmare rü 
yaxna tümamücümaxã taxĩnü. 
…… 
 
18
  
8 Rü ngẽma oregüta̱x rü nhama 
wüxi i maixcuraxü̃rüxü̃ nixĩ, rü 
tauxchaãcü duü̃xü̃güarü maxü̃wa 
nixücu. 
…… 
21 Rü yimá tórü conü nüxü̃ ixuxü̃ i 
oregagu nixĩ nax imaxẽxü̃ rüe̱xna 
iyuexü̃. Rü yíxema idexaxüchixe rü 
tümaarü oregagu ngúxü̃ tinge. 22 Rü 
ngẽma nax wüxi ya ngecü icuyangauxü̃ 
cuxma̱xruxü̃ rü ngẽma rü guxü̃arü 
yexera rümemaexü̃ nixĩ i nüxü̃ 
cuyangauxü̃. Rü ngẽmawa nüxü̃ cucua̱x 
nax Tupana cuxü̃ rüngü̃xẽẽxü̃. 
…… 
 
19
  
11 Rü wüxi i duü̃xü̃ i naãxẽxü̃ 
cuáxü̃ rü yaxna namaxã naxĩnü 
ega texé namaxã nuxgu. Rü norü 
meruxü̃ nixĩ nax nüxü̃ iyanangümaxü̃ i 
ngẽma guxchaxü̃. 
…… 
14 Rü tórü papá rü tórü 
mamáxü̃tawa tanayaxu ya ĩpata rü 
ngẽmaxü̃gü, notürü Tupanaxü̃tawa 
ngĩxü̃ tayaxu i taxma̱x i aixcuma 
ngĩãxẽxü̃ cua̱xcü. 
…… 
18 ¡Rü nüxna nachogü ya cune 
nhamarüta cuxü̃́ natauxcha nax 
cunawe̱xãchixẽẽxü̃! Notürü ngẽma nax 
cuyanawe̱xãchixẽẽxü̃ rü tama name nax 
cuyama̱xüchixü̃. 
…… 
 
Ngẽma ngúxü̃ i nacuchíxü rü 
duü̃xü̃güxü̃ nanuexẽxẽ 
 
20
  
1 Rü ngẽma ngúxü̃ i nacuchíxü 
rü duü̃xü̃güxü̃ nuxica 
naxuegaxẽxẽ. Rü ngẽma ngúxü̃ i 
axchiügü rü duü̃xü̃güxü̃ nanuexẽxẽ. Rü 
PROVÉRBIOS 16 
– 
20 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
519 
ngẽxguma nangãxegu rü taxúema 
tümaãẽxü̃ tacuáãcüma tidexa. 
…… 
3 Rü wüxi ya yatü ya naãxẽxü̃ cuácü rü 
tama nachoxü̃gawa̱xe. Notürü ngẽma yatü 
i tama naãxẽxü̃ cuáxü̃ rü nuca̱x nadau. 
…… 
9 Rü taxucürüwa texé tügü tixu rü 
nhatarügü: “Chorü maxü̃ rü name rü 
changearü pecáduã̱x”, nhatagürü. 
…… 
19 Rü ngẽma oregüta̱xáxü̃ rü tama 
nüxü̃ nacua̱x nax namaxã nanguxü̃xü̃ i 
ngẽma ore i tama guxãca̱x ixĩxü̃. Rü 
ngẽmaca̱x tama name i namaxã 
cuxãmücü i ngẽma oregüta̱xáxü̃. 
…… 
24 Rü nüma ya Cori ya Tupana nixĩ i 
tamaxã inacuáxü̃. Rü taxúema nüxü̃ 
tacua̱x nax ta̱xacü tá tüxü̃ ngupetüxü̃. 
…… 
 
Tupanape̱xewa rü nawüxigu i 
ngẽma diẽruã́xü̃ rü ngẽma 
 
ngearü diẽruã́xü̃ 
 
22
  
2 Rü ngẽma muarü diẽruã́xü̃ rü 
ngẽma ngearü diẽruã́xü̃ rü 
nawüxigu i Cori ya Tupanape̱xewa erü 
ngẽma taxre rü nüma nanaxü. 
…… 
5 Rü ngẽma nama i ngẽma duü̃xü̃gü i 
chixri maxẽxü̃ nagu ĩxü̃ rü ãũcümaxü̃maxã 
nanapá. Notürü ya yíxema tümaarü 
maxü̃na dáuxe rü tama ngẽmagu tangu. 
6 ¡Rü nabuxgutama mexü̃ i nacüma 
nangu̱xẽxẽ ya bucü, rü ngẽxguma naya̱xgu 
rü tagutáma nüxü̃ inarüngüma! 
…… 
9 Rü yimá yatü ya mecümacü rü 
Tupana rü mexü̃ tá namaxã naxuegu erü 
yíxema ngearü diẽruã̱xgüxemaxã 
nangau i norü õna. 10 Rü ngẽxguma 
noxtacüma cuyamugachigu i ngẽma 
tama ixĩnüchaü̃xü̃, rü marü nataxutáma 
i nu i duü̃xü̃gütanüwa, rü tá inayarüxo 
nax nügüna nangaexü̃ rü nügümaxã 
naguxchigagüxü̃. 11 Rü nüma ya ãẽ̱xgacü 
rü tümamaxã nataãxẽ ya yíxema 
ixaixcumagüxe. Rü tümamaxã 
naxãmücü ya yíxema mexü̃ i oremaxã 
idexagüxe. 12 Rü nüma ya Cori ya 
Tupana rü nüxna nadau i ngẽma duü̃xü̃ 
i naãxẽxü̃ icuáxü̃ notürü inayanaxoxẽxẽ 
i ngẽma idorata̱xáxü̃ nüxü̃ ixuxü̃ i ore. 
…… 
22-23 Rü tama name i chixri namaxã 
icucua̱x i ngẽma ngearü diẽruã́xü̃ i 
taxucürüwa nügüétüwa idexaxü̃. Rü 
tama name i ãẽ̱xgacüxü̃tawa ícunaxuaxü̃ 
i ngẽma tama nüxü̃ cuáxü̃ nax 
nügüétüwa yadexaxü̃. Erü nüma ya Cori 
ya Tupana rü norü poxü̃ruxü̃ nixĩ rü tá 
cuxü̃ napoxcu. 24-25 ¡Rü tauxü̃́ i namaxã 
cuxãmücüxü̃ i ngẽma duü̃xü̃gü i 
nuewa̱xexü̃ rü chixecümaxü̃! Erü 
ngürüãchi tá nacümaca̱x cudauxü̃tae rü 
ngẽmaãcü ãũcümaxü̃wa tá cugü 
cungexmaxẽxẽ. 
…… 
 
Tama name i texé 
 
tügütama ticua̱xüxü̃ 
 
27
  
1 ¡Rü tauxü̃́ i cugü quicua̱xüüxü̃ 
naxca̱x i ngẽma moxü̃ 
cuxüxchaü̃xü̃! Erü tama nüxü̃ cucua̱x i 
ta̱xacü tá cuxü̃ ngupetüxü̃ i moxü̃arü 
ngunexü̃gu. 2 Rü tama name i cugütama 
quicua̱xüxü̃. Rü narümemae i togü cuxü̃ 
nicua̱xüxü̃gü. 
…… 
PROVÉRBIOS 20,  22,   
27 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
520 
15 Rü ngẽma ngexü̃ i nuxwa̱xexü̃ rü 
oregüta̱xáxü̃ rü nhama wexweanexü̃ i 
tama íyachaxãchixü̃rüxü̃ nixĩ nax tama 
ínayachaxãchixü̃ i norü dexawa. 16 Rü 
taxucürüwa nüxü̃ nüxü̃ tarüxoxẽxẽ i 
nacüma i chixexü̃, erü nhama buanecü 
ya taxucürüwa íyachaxãchixẽẽcürüxü̃ 
nixĩ. Rü nhama chíxü̃ i ãchixüxü̃ i 
taxucürüwama taxme̱xwa 
ingexmaxẽẽxü̃rüxü̃ nixĩ. 
…… 
 
Mexü̃ tayaxu ega mea imaxẽgu 
 
28
  
1 Rü ngẽma chixexü̃ üxü̃ rü 
ninha ega woo taxúema nawe 
ngẽchigügu. Notürü ngẽma aixcuma 
mexü̃ rü nhama wüxi i airüxü̃ 
taxuca̱xma namuü̃. 2 Rü ngẽxguma wüxi 
i nachixü̃anearü ãẽ̱xgacü chixri norü 
duü̃xü̃gümaxã icua̱xgu, rü ngẽma norü 
duü̃xü̃gü rü nanue. Rü ngẽmaca̱x ngẽma 
norü ãẽ̱xgacüxü̃ ínata̱xüchigü rü 
toguexü̃ naxunetagü. Notürü ngẽma 
ãẽ̱xgacü i aixcuma mexü̃ i mea norü 
duü̃xü̃gümaxã icuáxü̃ rü norü duü̃xü̃gü 
rü namaxã nataãxẽgü. 
…… 
9 Rü yíxema tama naga ĩnüchaxü̃xe i 
Tupanaarü mugü, rü nüma ya Tupana 
rü taxũtáma tüxü̃́ nüxü̃ naxĩnü i 
tümaarü yumüxẽ. 10 Rü ngẽma duü̃xü̃ i 
chixexü̃wa tüxü̃ gagüxü̃ ya yíxema 
mexü̃gu rüxĩnüxe, rü norü guxchaxü̃gu 
tátama nangu. Notürü ngẽma yatügü i 
Tupanape̱xewa mea rümaxü̃ã̱xgüxü̃, rü 
mexü̃ tá nayauxgü. 
…… 
13 Rü ngẽma duü̃xü̃ i norü pecádu 
icúxü̃ rü taxũtáma mexü̃ nüxü̃ naxüpetü. 
Notürü ngẽma duü̃xü̃ i nüxü̃ ixuxü̃ i 
norü pecádu rü nüxü̃ rüxoxü̃, rü Tupana 
rü tá nüxü̃́ nüxü̃ inayarüngüma. 
…… 
23 Rü ngẽma duü̃xü̃ i tüxü̃ 
icua̱xüüxü̃arü yexera mexü̃ tamaxã naxü 
i ngẽma duü̃xü̃ i tüxü̃ ixuxü̃ ega nũxcüra 
mea nagu rüxĩnügu. 
…… 
 
Nataãxẽ i ngẽma duü̃xü̃gü i 
Tupanaarü mugügu imaxẽxü̃ 
 
29
  
1 Rü yíxema tama nayaxúxe i 
ucu̱xẽ rü paxa tá chixexü̃gu 
tangu rü marü tataxutáma nax texé tüxü̃ 
rüngü̃xẽẽxü̃. 
…… 
18 Rü ngextá duü̃xü̃gü tama Tupanaga 
ínaxĩnüexü̃wa rü taxuxü̃ma mea inixũ. 
Notürü ngẽma duü̃xü̃gü i aixcuma 
Tupanaga ĩnüexü̃ rü nataãxẽgü. 
…… 
25 Rü ngẽma nax yatügügamare 
ixĩnüexü̃ rü wüxi i ãũcümaxü̃ nixĩ. 
Notürü ngẽma nax Tupanaga ixĩnüexü̃ 
rü ngẽmawaxi nixĩ i aixcuma mexü̃. 
…… 
 
Agúruarü ucu̱xẽgü 
 
30
  
1 Rü nüma ga Agúru rü Yáque ga 
Machácüã̱x nane nixĩ. Rü nhaa 
nixĩ ga Agúruarü ore ga Itiéxmaxã rü 
Ucámaxã nüxü̃ yaxuxü̃. 2 Rü norü orewa 
rü nhanagürü: “Rü chama rü taxuxü̃ma 
chacua̱x natanüwa i nhaa duü̃xü̃gü. Rü 
chawa rü nataxuma i duü̃xü̃güarü cua̱x. 
3 Rü ngẽxguma tama nüxü̃ chacua̱xgu i 
ngẽma duü̃xü̃güarü cua̱x ¿rü nhuxãcü tá 
nüxü̃ chacua̱x nax nhuxãcü yixĩxü̃ ya 
Tupana ya üünecü? 4 ¿Rü texé tixĩ ya 
yíxema marü dauxü̃guxü̃ i naanegu 
PROVÉRBIOS 27 
– 
30 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
521 
ĩnagüxe rü ngẽ́ma írüxĩxe? ¿Rü texé 
tügüme̱xẽgu tayayauxema ya buanecü? 
¿Rü texé tümachirugu 
tananuquepüü̃chixü i taxü̃ i taxtü? ¿Rü 
texé tanaxü ga nhama ga naane, rü nüxü̃ 
tixu nax ngexta yacuáxü̃? ¿Rü tama ẽ̱xna 
Tupana yixĩxü̃ ga naxücü? Rü ngẽxguma 
nangexmagu i to ¿rü ta̱xacü yixĩxü̃ i naéga 
rü naneéga ega nüxü̃ cucua̱xgu? 5 Rü 
nüma ya Cori ya Tupana rü tüxü̃ ínapoxü̃ 
ya yíxemagü nagu yaxõgüxe. Rü guxü̃ma i 
norü uneta i tamaxã nüxü̃ yaxuxü̃ rü 
aixcuma nixĩ rü name nax yaxõxü̃. 6 Rü 
tama name i cunaxüétü i ngẽma 
Tupanaarü ore i nüxü̃ yaxuxü̃. Erü 
ngẽxguma cunayexeraguxẽxẽ rü nüma rü 
tá cuxü̃ nanga rü ngẽmaãcü tá dorata̱xáxü̃ 
cuxü̃ nixĩxẽxẽ. 7 Pa Tupanax, rü taxre i 
ngü̃xẽẽxicatama nixĩ i cuxna naxca̱x 
chaca̱xü̃. ¡Rü choxna naxã i ngẽma taxre 
naxü̃pa nax chayuxü̃! 8 ¡Rü choxü̃ 
rüngü̃xẽxẽ nax tagutáma chidoraxü̃ca̱x rü 
tama texéxü̃ chawomüxẽẽxü̃ca̱x! Rü tama 
chanaxwa̱xe nax chamuarü diẽruã́xü̃ 
rüe̱xna changearü diẽruã́xü̃. ¡Rü ẽcü 
choxna naxã i ngẽma nagu mexü̃ nax 
choxü̃́ nangexmaxü̃ca̱x i wüxichigü i 
ngunexü̃arü õna! 9 Erü ngẽxguma chi 
chamuarü diẽruã̱xgu rü íyaxüxgu rü 
ngürüãchi ngẽmagagu chi cuxü̃ 
icharüngüma. Rü ngẽxguma chi 
changearü diẽruã̱xgu rü ngürüãchi 
changĩ̱x rü ngẽmagagu chi chixri cuchiga 
nidexagü i duü̃xü̃gü”, nhanagürü. 
…… 
 
Ngĩxü̃ nicua̱xüxü̃ i 
ngẽma nge i mecü 
 
31
  
10 Rü tama natauxcha nax 
ngĩxü̃ iyarünga̱u̱xü̃ i wüxi i 
nge i aixcuma ngĩãxẽxü̃ cua̱xcü. Rü 
ngĩma rü nhama nutagü ya 
nga̱xãẽruü̃arü yexera iyixĩ nax 
namexechixü̃. 11 Rü ngĩte rü aixcumama 
ngĩxü̃́ nayaxõ. Rü ngĩma rü nüxü̃ 
irüngü̃xẽẽ nax ngẽmaãcü taxuxü̃ma 
nüxü̃́ taxuxü̃ca̱x. 12 Rü ngĩma rü guxü̃ i 
ngunexü̃gu nax namaxü̱̃xü̃ ya ngĩte rü 
inataãxẽxẽxẽ. 
…… 
20 Rü ngĩma rü guxü̃guma ta̱xacü 
tüxna ixã ya yíxema ingearü 
diẽruã̱xgüxe rü yíxema ta̱xacü tüxü̃́ 
taxúxe. 
…… 
25 Rü ngĩma rü wüxi i nge i poraãẽcü 
rü mecü iyixĩ, rü tama naxca̱x ixoegaãxẽ 
i moxü̃arü ngunexü̃. 
…… 
28 Rü ngẽma ngĩxacügü rü ngĩte rü 
ngĩxü̃ nicua̱xüxü̃gü rü nhanagürügü: 
29 “Rü imuxũchi i nge i mecümacü, 
notürü i cumax rü guxcüma i ngecügü 
curümecümamae”, nhanagürügü. 30 Rü 
ngẽma ngĩrü pa i wüxi i nge rü 
paxaãchimare nixĩ rü ngẽma ngĩrü 
mechametü rü ta ningupetüchigü. 
Notürü ngẽma nge i Tupanaga ĩnücü rü 
name nax ngĩxü̃ icua̱xüü̃güxü̃. 
……  
PROVÉRBIOS 30 
,  
31 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
522 
 
Guxü̃ma i ngúchaü̃ rü 
notüca̱xmamare nixĩ 
 
1
  
1-2 Rü nhaa nixĩ i norü ore ga nüxü̃ 
yaxuxü̃ ga gumá orearü uruxü̃ ga 
Dawí nane ga Yerucharéü̃wa ãẽ̱xgacü 
ixĩcü: “Rü guxü̃ma i ngẽmaxü̃gü rü 
notüca̱xmamare nixĩ, rü guxü̃ma rü 
nayacua̱x. 3 ¿Rü ta̱xacürü mexü̃ nayaxu 
ya wüxi ya yatü nawa nax poraãcü 
napuracüxü̃ i nhama i naanewa? 4 Rü 
duü̃xü̃gü rü nibuetanü rü togü rü 
niyuetanü, notürü nhama i naane rü 
nanaxaixrügumaraxü̃mare. 
…… 
 
Orearü uruü̃xü̃ ngupetüxü̃chiga 
13 Nagu charüxĩnü rü ngugüxü̃ 
icharüxã̱ũ̱x. Rü naxca̱x changu̱x i 
guxü̃ma i nhama i naanewa ixüxü̃. Rü 
taxü̃ i guxchaxü̃ nixĩ i yatügüétü 
naxǘnagüxü̃ ya Tupana nax 
ngẽmatüü̃wa nangexmagüxü̃ca̱x. 14 Erü 
guxü̃ma i ta̱xacü ixüxü̃ i nhama i 
naanewa rü wüxi i notüca̱xmamare nixĩ 
erü nhama wüxi ya buanecü ya 
taxucürüwama texé yayauxemacürüxü̃ 
nixĩ. 
…… 
16-17 Rü yexguma rü chaugünatama 
chaca rü nhachagürü: ‘Nhu̱xmax rü 
duü̃xü̃gü rü nüxü̃ nixugü nax chama rü 
nüxü̃ chacua̱xüchixü̃ norü yexera ga 
yema nüxíra ãẽ̱xgacügü ixĩgüxü̃ ga 
Yerucharéü̃wa. Yerü chaugü ichaxã nax 
naxca̱x chadauxü̃ nax cua̱x choxü̃́ 
yexmaxü̃ nax nüxü̃ chacuáxü̃ca̱x i 
ta̱xacü nixĩ i aixcuma mexü̃ rü ta̱xacü 
nixĩ i notüca̱xmamare ixĩxü̃.’ Notürü 
nüxü̃ chicua̱xãchi rü guxü̃ma i ngẽma 
nagu charüxĩnüxü̃ rü nhama buanecüxü̃ 
yayauxchaü̃cürüü̃mare nixĩ. 18 Rü 
ngẽxguma yexera nüxü̃ icua̱xgux, rü 
yexera tachixeãxẽ. Rü ngẽxguma 
yexeraxü̃ i cua̱x tüxü̃́ ngẽxmagux, rü 
yexera ngúxü̃ tinge.” 
 
Ngẽma ngúchaü̃ rü ngẽma cua̱x rü 
ĩnü i notüca̱xmamare ixĩgüxü̃ nixĩ 
 
2
  
1 “Rü chaugümaxã nhachagürü: 
‘Nhu̱xma rü tá nüxü̃ chaxü i ngẽma 
duü̃xü̃gü nagu maxẽxü̃ rü namaxã 
nataãxẽgüxü̃, rü chaugüxü̃́ tá 
chanadetaque̱xe i muxü̃ma i 
ngẽmaxü̃gü.’ Notürü woo i ngẽma ĩnü 
rü notüca̱xmamare nixĩ. 2 Rü ngẽmawa 
 
ECLESIASTÉS 
 
(Ngu̱xẽẽtaeruü̃arü ore) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
523 
nüxü̃ chacua̱x i ngẽma cugü rü wüxi i 
notüca̱xmamare yixĩxü̃, rü ngẽma 
chaxunearü ngúchaü̃gü rü taxuwama 
namexü̃. 3 Rü chauãxẽwa nagu 
charüxĩnü rü tá nüxü̃ chaxü ya yimá 
wíũ ya ngúchiacüarü pora. Rü namaxã 
chaugü changãxẽxẽ nax ngẽmaãcü nüxü̃ 
chacuáxü̃ca̱x rü name nax ngẽma 
naxüxü̃ ya yatü nagu i ngẽma 
ngunexü̃gü i nhama i naanewa nax 
namaxü̱̃xü̃. 4 Rü taxü̃ ga puracü chaxü. 
Rü íchanaxüxü̃ ga ãẽ̱xgacüpata ga 
taxüchine rü mexechine. Rü choxrütama 
úwanecü choxü̃́ nayexma. 5 Rü chama 
ichanato ga nanetügü rü chorü 
putüranecügü. Rü yexma chanatogü ga 
naguxü̃raxü̃xü̃ i nanetü i ori̱xnaxca̱x. 
6 Rü puchu íchaxüxü̃xẽxẽ nax yema 
dexámaxã yamegüxü̃ca̱x ga yema 
nanetügü ga chatogüxẽẽxü̃. 7 Rü 
duü̃xü̃gü ga puracütanüxü̃ruxü̃ ga 
yatüxü̃ rü ngexü̃ rü naxca̱x chataxe. Rü 
choxü̃́ nayexma ta ga togü ga chorü 
duü̃xü̃gü ga chauchiü̃gutama buexü̃. Rü 
yexgumarüxü̃ ta rü yema Yerucharéü̃wa 
nüxíra ãẽ̱xgacü ixĩgüxü̃arü yexera choxü̃́ 
nayexma ga wocagü rü carnérugü. 8 Rü 
choxü̃́ nayexma ga muxü̃ma ga úiru rü 
diẽrumü ga togü ga nachixü̃anegüarü 
ãẽ̱xgacügüxü̃tawa rü chorü ĩanegüwa 
chayaxuxü̃. Rü choxü̃́ nayexma ga 
duü̃xü̃gü ga iyatüxü̃ rü ngexü̃ ga 
cha̱u̱xca̱x wiyaegüxü̃. Rü chorü ngúchaü̃ 
chaxü rü choxü̃́ nayexma ga ngexü̃gü ga 
namaxã chamaxmarexü̃. 9 Rü yemaacü 
nata ga chauchiga. Rü guxü̃ma ga yema 
nüxíra Yerucharéü̃wa ãẽ̱xgacü 
ixĩgüxü̃arü yexera choxü̃́ nayexma. Rü 
woo yemaacü nixĩ notürü taguma 
choxna nixũgachi ga cua̱x. 10 Rü guxü̃ma 
ga yema choxü̃́ ngúchaü̃xü̃ rü chanaxü. 
Rü taguma chaugüna chanachu̱xu ga 
ta̱xacürü taãxẽ. Rü guxü̃ma ga chorü 
puracümaxã chataãxẽ. Rü yema taãxẽ 
nixĩ ga chorü natanü ga yema chaxüxü̃. 
11 Rü yemawena rü chanangugü ga 
guxü̃ma ga yema chaxüxü̃ rü yema 
puracü ga guxchaxãcü chaxüxü̃. Rü 
yemawa nüxü̃ chacua̱x ga 
notüca̱xmamare nax yixĩxü̃ ga yema rü 
nhama buanecü ya 
ya̱u̱xemachaü̃cürüü̃mare nixĩ. Rü 
taxuxü̃ma i ta̱xacü i mexü̃ yixĩxü̃ i 
ngẽma nhama i naanewa ngẽxmaxü̃. 
12 Rü yemawena rü meama nagu 
charüxĩnü rü nügümaxã chanangu i 
ngẽma cua̱x rü ngẽma notüca̱xmamare 
ixĩxü̃. ¿Rü ta̱xacü i to i puracü tá naxü i 
ngẽma chawena ãẽ̱xgacü ixĩxü̃? ¿Rü 
ẽ̱xna ngẽma marü üxü̃tátama chawena 
naxüxü̃? 13 Rü nhu̱xmax rü nüxü̃ 
chacua̱x rü ngẽma taãxẽxü̃ nax icuáxü̃ 
rü nüxü̃ narümemae i ngẽma nax 
taechitamare imaxü̃xü̃, ngẽxgumarüxü̃ i 
ngẽma ngóonexü̃ rü ngẽma ẽanexü̃xü̃ 
nax namemaexü̃rüxü̃. 14 Rü ngẽma 
duü̃xü̃ i naãxẽxü̃ cuáxü̃ rü mea 
nanangugü ega ta̱xacü naxü̱xgu, notürü 
ngẽma naechitamare maxü̃xü̃ rü tama 
aixcuma mea nagu naxĩnüãcüma ta̱xacü 
naxü. Notürü chanangugü i ngẽma 
naãxẽxü̃ cuáxü̃ rü ngẽma naechitamare 
maxü̃xü̃ rü ngẽmatátama nixĩ i norü 
gu̱x. 15 Rü chaugümaxã nhachagürü: 
‘Ngẽma naechitamare 
maxü̃xü̃rüü̃tátama chayu i chamax. ¿Rü 
ta̱xacüwa choxü̃́ namexü̃ i guxü̃ma i 
ngẽma chorü cua̱x? Rü ngẽma rü ta rü 
notüca̱xmamare nixĩ. 16 Erü tagutáma 
texé nüxna tacua̱xãchi i ngẽma duü̃xü̃ i 
ECLESIASTÉS 2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
524 
cua̱x nüxü̃́ ngẽxmaxü̃ rü ngẽma duü̃xü̃ i 
naechitamare maxü̃xü̃. Rü ngẽxguma 
nangupetü̱xgu i ngunexü̃gü rü guxü̃xü̃ 
tarüngüma, rü ngẽma nüxü̃ cuáxü̃ rü 
ngẽma naechitamare maxẽxü̃ rü ta 
nayue.’ 
…… 
20 Rü ngẽxguma nüxna chacua̱xãchigu 
ga yema chaxüxü̃ ga nhama ga 
naanewa, rü chaugümaxã chixauxãchi 
nax yemaacü poraãcü chapuracüxü̃. 
21 Erü ngẽxguma texé ya nüxü̃ cuáxe rü 
taxuãẽãcüma mea puracüxe nax 
tangemaxü̃ã́xü̃ca̱x rü notüca̱xmamare 
tapuracü, erü guxü̃ma i ngẽma tayaxuxü̃ 
i tümaarü puracüwa rü togü i tama 
naxca̱x ixõṍxẽxü̃arü tá nixĩ. Rü 
ngẽmaãcü i tümaarü puracü rü 
notüca̱xmamare nixĩ erü tümaarü 
ngẽmaxü̃gü rü togüarü tá nixĩ. 22 ¿Rü 
ta̱xacüwa nüxü̃́ namexü̃ ya yatü nax 
poraãcü napuracüxü̃ rü naxca̱x 
naxoegaãẽxü̃ i nhama i naanewa? 23 Rü 
guxü̃guma i nhama i naanewa nax 
namaxü̱̃xü̃ rü ngúxü̃ ninge, rü 
nachixeãxẽ. Chütacü rü taguma 
narüngü̃ i naãxẽ. Ngẽma rü ta wüxi i 
ĩnü i notüca̱xmamare ixĩxü̃ nixĩ. 24 Rü 
ngẽma rümemaexü̃ nüxü̃́ ya yimá yatü 
nixĩ nax nachibüxü̃ rü naxaxexü̃ rü 
nangṍõxü̃ i ngẽma norü puracütanü. Erü 
guxü̃ma i ngẽma rü ta Tupanawa ne 
naxũ. 25 ¿Rü texé ẽ̱xna tachibü rü ẽ̱xna 
tataãxẽ ega taxũchima Tupanagagu 
yixĩxgu? 26 Rü aixcuma nixĩ i Tupana 
tümaãẽxü̃ tüxü̃ cua̱xẽẽxü̃ rü tüxna 
naxããxü̃ i cua̱x rü taãxẽ ya yíxema 
tümamaxã nataãxẽxẽ. Notürü yíxema 
chixexü̃arü üruxü̃ ixĩxe, rü nüma ya 
Tupana rü tüxü̃ nayixerü nax tügü 
tamuarü ngẽmaxü̃güã̱xẽẽxü̃, notürü 
yixcüama ya Tupana rü tüxna nanade i 
tümaarü ngẽmaxü̃gü nax yíxema 
tümamaxã nataãxẽxẽna naxããxü̃ca̱x. Rü 
yíxema chixexü̃ ǘxe rü guxü̃ma i ngẽma 
tayaxuxü̃ rü notüca̱xmamare nixĩ erü 
tümaarü ngẽmaxü̃gü rü nhama buanecü 
ya yauxemachaü̃cürüxü̃ nixĩ.” 
 
Guxü̃ma i ta̱xacü i ngẽmaxü̃ rü 
nüxü̃́ nangexma i norü ngunexü̃ nax 
nawa nanguxü̃ 
 
3
  
1 “Rü nhama i naanewa rü guxü̃ma 
i ta̱xacü i ngẽxmaxü̃ rü nawa 
nangu i norü ngunexü̃, rü nangexma i 
wüxi i ora i tá nagu ínanguxü̃. 2 Rü 
nangexma i ngunexü̃ i nagu ibuxü̃, rü 
nangexma i ngunexü̃ i nagu iyuxü̃. Rü 
nangexma i ngunexü̃ i nagu itoexü̃, rü 
nangexma i ngunexü̃ i nagu nabéxü̃ i 
ngẽma itoxü̃. 3 Rü nangexma i ngunexü̃ i 
nagu namáetagüxü̃, rü ngunexü̃ i nagu 
tüxü̃ yaxüxü̃xü̃güxü̃. Rü nangexma i 
ngunexü̃ i nagu napogüexü̃, rü ngunexü̃ 
i nagu naxüpatagüxü̃. 4 Rü nangexma i 
ngunexü̃ i nagu ixaxuxü̃, rü ngunexü̃ i 
nagu icugüexü̃. Rü nangexma i ngunexü̃ 
i nagu iyutanüxü̃, rü ngunexü̃ i nagu 
ipetaexü̃. 5 Rü nangexma i ngunexü̃ i 
nagu nutamaxã nagüanexü̃, rü ngunexü̃ 
i nagu nuta nadexü̃. Rü nangexma i 
ngunexü̃ i nagu yigüna ina̱i̱xãchigüxü̃, 
rü ngunexü̃ i nagu yigüna toxnamana 
ixĩxü̃. 6 Rü nangexma i ngunexü̃ i nagu 
ta̱xacüca̱x idauxü̃, rü ngunexü̃ i nagu 
irüchaxãchixü̃ nax ta̱xacüca̱x idauxü̃. Rü 
nangexma i ngunexü̃ i nagu namaxã 
inguxü̃xü̃ i ngẽmaxü̃gü, rü ngunexü̃ i 
nagu ínawogüxü̃. 7 Rü nangexma i 
ngunexü̃ i nagu naxchirugu igáugüxü̃, 
ECLESIASTÉS 2 
,  
3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
525 
rü ngunexü̃ i nagu nangaíxtaxü̃. Rü 
nangexma i ngunexü̃ i nagu 
iyarüchianegüxü̃, rü ngunexü̃ i nagu 
idexagüxü̃. 8 Rü nangexma i ngunexü̃ i 
nagu yigü ingechaü̃güxü̃, rü ngunexü̃ i 
nagu yigüchi ixaiexü̃. Rü nangexma i 
ngunexü̃ i nagu yigü idaixü̃, rü ngunexü̃ 
i nagu yigümaxã rüngüxmüexü̃. 9 ¿Rü 
ta̱xacüwa nüxü̃́ namexü̃ ya yatü nax 
puracüguxicatama naxĩxü̃xü̃? 10 Rü mea 
nagu charüxĩnü i ngẽma naguxü̃raü̃xü̃ i 
puracü i yatügüna naxãxü̃ ya Tupana 
nax ngẽmagu inachoxü̃ca̱x. 11 Rü 
yexguma norü ngunexü̃wa nanguxgu rü 
Tupana nanaxü ga guxü̃ma. Rü 
namexechi ga yema naxüxü̃. Rü 
nhu̱xũchi ga nüma ga Tupana rü 
duü̃xü̃güxü̃ nügü nacua̱xẽxẽ woo i 
duü̃xü̃gü rü tama nawa nangugü nax 
nüxü̃ nacua̱xgüxü̃ca̱x i guxü̃ma i ngẽma 
Tupana marü üxü̃, rü ngẽma yixcüra tá 
naxüxü̃. 12-13 Rü nhu̱xmax rü nüxü̃ 
chacua̱x rü ngẽma duü̃xü̃güca̱x 
rümemaexü̃ nixĩ nax nataãxẽxü̃ rü mexü̃ 
naxügüxü̃. Rü ngẽma nax nachibüexü̃, 
rü naxaxegüxü̃, rü nayauxgüãxü̃ i norü 
puracütanü, rü guxü̃ma i ngẽma rü 
name erü Tupanawa nixĩ i ne naxũxü̃. 
14 Rü ngẽxgumarüxü̃ ta nüxü̃ chacua̱x i 
guxü̃ma i ta̱xacü i Tupana üxü̃ rü 
guxü̃gutáma nangexmaecha. Rü 
taxucürüwa tanaxüétü i ngẽma Tupana 
üxü̃, rü taxucürüwa itanaxoxẽxẽ i 
ngẽma nüma naxüxü̃. Rü Tupana rü 
ngẽmaãcü nanaxü nax guxãma nüxü̃ 
ngechaü̃güxü̃ca̱x. 15 Rü woetama marü 
nũxcüma nayexmagü i ngẽma nhu̱xmax 
ngẽxmagüxü̃. Rü taxuxü̃táma yixcüra 
nango̱x i ta̱xacü i tama nhu̱xmax 
ngẽxmaxü̃. Rü nüma ya Tupana rü nüxü̃́ 
natauxcha nax natáeguxẽẽãxü̃ ga yema 
marü ngupetüxü̃. 
 
Taxü̃ i chixexü̃ i nhama i naanewa 
16 Rü ngẽma to i nüxü̃ chadauxü̃ nixĩ 
nax nangexmaxü̃ i taxü̃ i chixexü̃ i 
nhama i naanewa i ngextá chi 
ínaxwa̱xexü̃wa nax mea nügümaxã 
inacua̱xgüxü̃ i duü̃xü̃gü rü mexü̃gu 
nügümaxã ínaxĩnüexü̃. 17 Rü chaugü 
nhacharügü: ‘Nawa tá nangu i ngunexü̃ 
i nagu Tupana tá nüxna nacaxü̃ ya yimá 
yatü ya mexü̃ ücü rü ngẽma yatü i 
chixexü̃ üxü̃. Erü tá nangexma i norü 
ngunexü̃ i nagu tá nangóxü̃ i ngẽma 
marü ngupetüxü̃ rü ngẽma cúãcü üxü̃.’ ” 
…… 
 
Natüca̱xmamare nixĩ nax yigü 
imuarü diẽruã̱xẽẽxü̃ 
 
5
  
10 “Rü ngẽma duü̃xü̃ i diẽru nüxü̃́ 
ngúchaü̃xü̃ rü guxü̃guma yexeraxü̃ 
i diẽru nanaxwa̱xe. Rü ngẽma norü 
diẽruguama rüxĩnüxü̃, rü nügüca̱x rü 
taguma nüxü̃́ ningu. Rü ngẽma rü ta rü 
wüxi i ĩnü i notüca̱xmamare nixĩ. 11 Erü 
ngẽxguma yexera tüxü̃́ nangexmagu rü 
yexera tanaxaiyaxü̃. ¿Rü ta̱xacüwa tüxü̃́ 
name i ngẽma muxü̃ i diẽru nax nüxü̃ 
idawenüxü̃maxãxicatama itaãxẽxü̃? 
12 Rü yíxema puracüxe rü nangexma i 
ngunexü̃ i nagu íxrarüwa tachibüxü̃, rü 
nangexma i ngunexü̃ i nagu mea 
tachibüxü̃, notürü guxü̃guma mea tape. 
Notürü ngẽma diẽruã̱xü̃chixü̃ rü norü 
diẽrugagu taguma mea nape. 13 Rü wüxi 
i nacüma i aixcuma ngechaü̃ tüxna 
ãxü̃xü̃ chadau i nhama i naanewa. Rü 
ngẽma nacüma nax imuarü ngẽmaxü̃ã́xü̃ 
rü norü yorana tátama guxchaxü̃ naxã. 
ECLESIASTÉS 3 
,   
5 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
526 
14 Erü ngẽxguma tama mea tüxü̃́ 
ínanguxuchigu ega ta̱xacüca̱x tataxegu, 
rü ngürüãchi ngẽxma tá nagu̱x i 
guxü̃ma i tümaarü diẽru. Rü ngẽxguma 
nangexmagu ya wüxi ya tümane, rü 
taxuxü̃táma naxca̱x ngẽ́ma tata̱x. 15 Rü 
yema taxuü̃ma ga ta̱xacümaxã nhama 
ga naanewa nax nanguxü̃, rü ngẽmaãcü 
tátama natáegu. Rü yema noxri 
nabuxgu rü nax nangexchiruxü̃rüxü̃ 
tátama nixĩ i ngẽxguma nayu̱xgu. Rü 
taxuxü̃táma ga yema norü 
puracütanüwa nayaxuxü̃ rü tá ninge. 
…… 
18 Rü ngẽmaca̱x nagu charüxĩnü rü 
nhu̱xmax nax paxaãchi nhama i 
naanewa Tupana tüxü̃ maxẽxẽẽxü̃, rü 
ngẽma rümemaexü̃ rü taãxẽ tüxna ãxü̃ 
nixĩ nax nangṍxü̃ rü yaxaxüxü̃ i ngẽma 
tórü puracütanü i nhama i naanewa 
poraãcü naxca̱x ipuracüxü̃. 19 Rü 
ngẽxgumarüxü̃ ta ya guxãma ya yíxema 
Tupana muxü̃ i tümaarü ngẽmaxü̃gü 
tüxna ãxẽ, rü nüma ya Tupana tüxü̃ 
namu nax tanangṍxü̃ rü tayaxaxüxü̃ i 
ngẽma tüxna üxü̃. Erü ngẽma nax 
tanangṍxü̃ rü tayaxaxüxü̃ rü Tupanawa 
ne naxũ. 20 Rü ngẽma nax Tupana tüxü̃ 
taãxẽxẽẽxü̃gagu rü tüma rü tama 
poraãcü naxca̱x taxoégaãẽ nax 
nanuxũxü̃ i tümaarü maxü̃ i nhama i 
naanewa.” 
…… 
 
11
  
1 “Rü name nixĩ i togüxü̃ 
curüngü̃xẽẽ, erü yixcüra i 
nümagü rü tá cuxü̃ narüngü̃xẽẽgü. 
…… 
4 Rü yíxema guxü̃guma buanecüxü̃ 
ínangu̱xẽxẽ́xẽ nax nangupetüxü̃, rü 
tagutáma tatoe. Rü yíxema guxü̃guma 
pucüxü̃ ínangu̱xẽxẽ́xẽ nax 
iyanaxoxü̃ca̱x, rü tagutáma tanabuxu i 
tümanetüarü o. 5 Rü ngẽxgumarüxü̃ nax 
tama nüxü̃ cucuáxü̃ nax ngextá naxũxü̃ 
ya buanecü rü tama nüxü̃ cucuáxü̃ nax 
nhuxãcü tangóxü̃ ya wüxi ya buxe i 
tümaéanüwa, rü ngẽxgumarüxü̃ ta tama 
nüxü̃ cucua̱x nax nhuxãcü ta̱xacü 
naxüxü̃ ya Tupana ya guxü̃arü üruxü̃ 
ixĩcü. 6 Rü itoechigüama erü tama nüxü̃ 
cucua̱x nax ngexnerüne ya naxchire tá 
cuxü̃́ rüxüxü̃, rüe̱xna guxü̃ne tá rüxü. 
…… 
 
Ucu̱xẽgü i ngextü̱xücügüca̱x ixĩxü̃ 
9 ¡Rü nataãxẽ Pa Ngextü̱xücüx, rü 
nhama rü ta cupora! ¡Rü nataãxẽ 
namaxã i ngẽma cuxü̃́ mexü̃ nhama rü 
ta cuxü̃́ natauxcha! ¡Rü naxü i ngẽma 
nagu curüxĩnüxü̃, notürü nüxna 
nacua̱xãchi nax guxü̃ma i ngẽma 
cuxüxü̃ca̱x rü Tupana tá cuxna naxca̱x 
naca! 10 ¡Rü cugü nüxü̃ rüngümaxẽxẽ 
ixoegaãẽgü, rü cugüwa nüxü̃ naxoo̱x i 
guxchaxü̃gü! Erü ngẽma mexechixü̃ i 
ngunexü̃gü i nagu ingextü̱xüxü̃ rü wüxi 
i paxaãchimare nixĩ.” 
…… 
 
12
  
1 “Rü nhu̱xmax nax 
cungextü̱xüxü̃, rü ¡nüxna 
nacua̱xãchi ya yimá Tupana ya cuxü̃ 
ngo̱xẽẽcü rü nhama rü ta taũta cuxca̱x 
ínangugü i ngunexü̃gü namaxã i norü 
guxchaxü̃gü! Erü tá cuxca̱x ínangugü ya 
taunecügü ya nagu nhacucü: ‘Rü 
taxuwama choxü̃́ name nax 
chamaxü̃xü̃’, nhacuxü̃. 2 ¡Rü nüxna 
nacua̱xãchi ya Tupana ya cuxü̃ 
ngo̱xẽẽcü nhama rü ta nabaxi ya üa̱xcü, 
rü tauemacü, rü ẽxtagü, rü naxü̃pa nax 
ECLESIASTÉS 5,  11,   
12 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
527 
naxẽãchianexü̃ rü napuxü̃! 3 Erü tá 
ínangu i ngunexü̃gü i nagu cuyaxü̃ rü 
cuxune rü tá nidu̱xru̱x, rü guma 
cuparagü ga poraene rü tá 
nanaturaãchitanü, rü noxretátama ya 
cupüta ínayaxügü nax cuchibüxü̃ca̱x, rü 
taxũtáma yáxü̃gu cudau. 4 Rü ngẽxguma 
ngẽma ngunexü̃güwa nanguxgu rü 
ngẽma cuxmachi̱xẽ rü taxũtáma 
ta̱xacüü̃ naxĩnü, rü ngẽma naga ya yima 
iwichi rü cuxca̱x tá nixígachigü. Rü 
ngẽma werigü rü tá naxae notürü 
taxũtáma nüxü̃ cuxĩnü. 5 Rü dauxü̃ nax 
cuxĩxü̃ rü tá cumuü̃, rü cumaxü̃wa rü tá 
cuxü̃́ naxãũcüma. Rü wüxi i yaxguã̱x i 
puxeruxü̃ rü turaxü̃, rü nügü itúmarexü̃ 
tá quixĩ. Rü cuxma̱xca̱x rü nataxutáma i 
curü ngúchaü̃ rü taxuwatáma cume. Rü 
ngẽma nax yuwa cuxũxü̃ rü ĩanearü 
namawa rü tá nüxü̃ taxĩnü nax 
naxauxexü̃ i duü̃xü̃gü erü marü cuyu. 
…… 
13 Rü ngẽxma nayacua̱x i chorü dexa 
rü marü nüxü̃ cuxĩnü. Rü marü 
guxü̃xü̃ma chixu. ¡Rü Tupanaxü̃ 
nangechaxü̃ rü naga naxĩnü i norü 
mugü! Rü ngẽma nixĩ i guxü̃ma i ngẽma 
Tupana tüxü̃́ naxwa̱xexü̃. 14 Erü nüma rü 
tá tüxna naca naxca̱x i guxü̃ma i ta̱xacü 
ixüxü̃ rü mexü̃ rüe̱xna chixexü̃ woo 
cúãcü naxü̱xgu” nhanagürü ga 
Charumáu.  
ECLESIASTÉS 12 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
528 
…… 
Charumáuarü wiyae 
 
3
  
6 ¿Rü texé tixĩ ya yíxema ngẽ́ma 
ínachianexü̃wa duü̃xü̃gü tüxü̃ ne 
ngetaxü̃güxe naemagu i nagúxü̃raxü̃xü̃ i 
pumáragüarü caxixü̃? 7 Rü dücax, rü 
yimá rü Charumáu nixĩ ya duü̃xü̃gü 
yangetaü̃gücü. Rü ínayaxümücügü i 60 
i churaragü i rüporamaegüxü̃ i 
Iraéuanewa. 8 Rü guxü̃ma i ngẽma 
churaragü rü tarawa meama daixü̃ 
icuáxü̃ nixĩ. Rü nümagü rü nüxü̃ 
nicua̱xüchi nax norü ãẽ̱xgacüna 
nadaugüxü̃. Rü wüxichigü i nüma rü 
nügücüwawa nanatuxchixü̃xẽxẽ i norü 
tara nax ngẽmamaxã norü ãẽ̱xgacüxü̃ 
ínapoxü̃güxü̃ca̱x ega ãũcümaxü̃wa 
nangexmagügu i chütacü. 9 Rü nüma ga 
ãẽ̱xgacü ga Charumáu rü Líbanucüã̱x i 
ocayiwawa nanaxü ga wüxi ga nawexü̃ 
nax namaxã yangetaü̃güaxü̃ca̱x. 10 Rü 
guma napawerugü ga guma nawexü̃ rü 
diẽrumünaxca̱x nixĩgü. Rü yema norü 
ngũxca̱xwexü̃ruxü̃ rü úirunaxca̱x nixĩ. 
Rü yema norü tochicaxü̃ rü naxchiru i 
dauxracharaxü̃maxã natüétü. Rü 
naxü̃mawa rü Yerucharéü̃cüã̱x ga 
pacügü rü meama inanga̱xãẽgü yerü 
nüxü̃ ingechaü̃gü. 11 Pa Pacügü i 
Chiã́ũcüã̱x ¡rü ípechoxü̃ nax 
ípeyadaugüxü̃ca̱x ya ãẽ̱xgacü ya 
Charumáu rü nüxü̃ peda̱u̱x i ngẽma 
nga̱xcueruxü̃ ga naé nüxü̃́ üxü̃ ga 
yexguma yangĩxgu rü nawa nanguxgu 
ga yema ngunexü̃ ga taãxẽ nagu 
nayaxuxü̃! 
…… 
 
4
  
7 Rü Charumáu rü nhanagürü: 
“Cuma rü cumexechi, Pa 
Cha̱xma̱x, rü cuxü̃ changechaü̃ rü 
nataxuma i ta̱xacü i chixexü̃ i cuwa 
ngẽxmaxü̃. 8 ¡Rü Líbanuwa rüxüe rü 
chawe rüxũ, Pa Cha̱xma̱x! Rü ngĩxã 
ma̱xpǘne ya Amaná rü Chení rü 
Ermóü̃taxpe̱xegu taxĩgü nax ngẽ́ma 
nagu rüdaunüxü̃ca̱x i ngatexü̃ i nagu 
naxãxmaü̃güxü̃ i aigü i leóü̃, rü aigü i 
yowaruna. 9 Pa Mexechicü Pa Cha̱xma̱x, 
rü choxü̃́ cugü cungúchaü̃xẽxẽ i 
wüxitama i curü dawenümaxã, rü 
wüxichimüü̃tama i cuchagümaxã. Rü 
marü tama yaxna chaxĩnü nax choxü̃́ 
cungúchaü̃xü̃”, nhanagürü ga 
Charumáu. 
…… 
 
CÂNTICO DOS CÂNTICOS 
 
(Charumáurü wiyae) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
529 
 
Naxma̱xarü dexa 
 
6
  
3 Rü naxma̱x rü ngĩgürügü: “Rü 
chama rü chautearü chixĩ, rü nüma 
ya chaute rü choxrü nixĩ. Rü nüma rü 
putüranecüwa nanagagü i ngẽma norü 
carnérügü”, ngĩgürügü. 
…… 
 
8
  
6 Rü ngĩma rü ngĩgürügü: “¡Curü 
maxü̃newa choxü̃ nangexmaxẽxẽ rü 
nhama cugüchacüügu choxü̃ 
quigaxü̃rüxü̃ choxü̃ ixĩxẽxẽ! Erü ngẽma 
ngechaü̃ rü nhama yurüxü̃ naporaxüchi. 
Rü ngẽma ngúchaü̃ rü napora nhama 
yuwa cunagaxü̃rüxü̃. Rü ngẽma ngechaü̃ 
i poraxü̃ i tawa ínguxü̃ rü 
Tupanaxü̃tawa nixĩ i ne naxũxü̃. 7 Rü 
ngẽma dexá i guxü̃ma i márwa 
ngẽxmaxü̃ rü tama ningu nax 
yanaxoxẽẽãxü̃ca̱x i ngẽma ngúchaü̃ i 
tüxü̃́ ngẽxmaxü̃, rü woo guxü̃ma i 
natügüarü dexá rü taxucürüwama 
nayanaxoxẽxẽ. Rü ngẽxguma chi texé ya 
diẽruã̱xü̃chixe gucüma ya tümaarü 
diẽrumaxã naxca̱x tataxechaü̃gu i 
ngẽma ngúchaü̃, rü taxucürüwatáma 
tüxna nangu”, ngĩgürügü. 
……  
CÂNTICO DOS CÂNTICOS 6,   
8 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
530 
 
Duü̃xü̃gü ga Yudáanecüã̱x rü 
poraãcü chixexü̃ naxügü 
 
1
  
1 Nhaa nixĩ ga ore ga Amú nane ga 
Ichaíaãxẽwa Tupana ínguxẽẽxü̃ ga 
yexguma Yudáanecüã̱xarü ãẽ̱xgacügü 
yixĩxgu ga Uchía, rü Yotáũ, rü Acáa rü 
Echequía. Rü yema orewa nüxü̃ nixu 
nax ta̱xacü tá nüxü̃ ngupetüxü̃ ga 
Yudáane rü ĩane ga Yerucharéü̃. 2 Rü 
nhanagürü ga yema ore: “Pa Dauxü̃guxü̃ 
i Naane rü Nhama i Naane ¡rü 
iperüxĩnüe i nhaa chorü ore i nhaxü̃: 
‘Yema chaunegü ga mea chayaexẽẽxü̃ rü 
nhu̱xmax rü tama chauga naxĩnüe! 3 Rü 
ngẽma woca rü norü yoraxü̃ nacua̱x, rü 
ngẽma búru rü nüxü̃ nacua̱x i norü 
chibüchica i norü yora naxca̱x ngẽxma 
üxü̃, notürü ngẽma chorü duü̃xü̃gü i 
Iraéutanüxü̃ rü woo poraãcü nüxü̃ 
charüngü̃xẽẽ rü tama choxü̃ 
nacua̱xgüchaü̃ rü tama naãxẽxü̃ 
nicua̱x’ ”, nhanagürü ga Tupana. 4 Rü 
nüma ga Ichaía rü nhanagürü: “Wüxi i 
taxü̃ i ngechaü̃ nixĩ i pexca̱x, Pa 
Duü̃xü̃gü i Chixexü̃arü Üruxü̃gü rü 
Poraãcü Chixri Maxẽxü̃x, erü pema rü 
chixexü̃arü üruü̃gü nane pexĩgü, rü 
nanegü i pecáduã̱xgüxü̃ pexĩgü. Pema rü 
marü nüxna pexĩgachi ya tórü Cori ya 
Tupana ya üünecü rü ípenata̱x. 
…… 
11 Rü nüma ya Cori ya Tupana rü 
nhanagürü pexü̃: ‘¿Ta̱xacüca̱x 
chauxü̃tawa penagagü i ngẽma muxü̃ i 
pexü̃nagü nax cha̱u̱xca̱x penadaixü̃ca̱x? 
Rü marü nüxü̃ charüchau i ngẽma 
carnérugü i cha̱u̱xca̱x ípeguxü̃ rü ngẽma 
wocaxacügüarü chíxü̃ i ípeguxü̃. Rü 
yimá nagü i ngẽma tuiru rü carnéru, rü 
bóyixacü rü nawa chanaxoxéga. 
…… 
15 Rü ngẽxguma pema 
pexunagüme̱xẽgügu nax 
peyumüxẽgüxü̃ca̱x, rü chama rü tá 
pexcha̱xwa chidaugachi. Rü woo 
nama̱xgu i perü yumüxẽ, notürü i 
chama rü taxũtáma pexü̃ chaxĩnü. Erü 
pema rü pemáetagü, rü pexme̱xgü rü 
nagümaxã nixãũãchi’, nhanagürü ya 
Cori ya Tupana. 
…… 
18 Rü nhu̱xũchi nüma ya Cori ya 
Tupana rü nhanagürü: ‘¡Ẽcü nua pexĩ rü 
ngĩxã perü chixexü̃chiga tidexagü! Rü 
perü chixexü̃gü rü woo poraãcü 
 
ISAÍAS 
 
(Ichaía) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
531 
nadauxuchigu, notürü i chama rü 
nhama gáuxü̃chara i cómüxü̃chixü̃rüxü̃ 
tá chayaxĩxẽxẽ. Rü woo wüxi i naxchiru 
i wa̱xüchixü̃rüxü̃ yixĩxgu i perü 
pecádugü, notürü i chama rü nhama 
wüxi i carnéruta̱xa i cómüxü̃chixü̃rüxü̃ 
tá chayaxĩxẽxẽ. 19 Rü ngẽxgumachi 
penaxwa̱xegu nax chauga pexĩnüexü̃, rü 
mexü̃wa tá pengexmagü. Rü tá 
penangõ̱x i guxü̃ma i nanetüarü o i 
rümemaegüxü̃ i nhama i naanewa 
yaexü̃. 20 Notürü ngẽxguma taxũtáma 
chauga pexĩnüegu, rü perü 
uanügüme̱xẽgu tá peyue.’ Rü nüma ya 
Cori ya Tupana nixĩ ya nhacü.” 
…… 
 
Cori ya Tupana rü tá guxü̃ma i 
nachixü̃anegücüã̱x nügümaxã 
inanangüxmüexẽxẽ 
 
2
  
1 Rü nhaa nixĩ ga to ga ore ga Amú 
nane ga Ichaíaãxẽwa Tupana 
ínguxẽẽxü̃ nachiga ga Yudáanecüã̱x rü 
ĩane ga Yerucharéü̃cüã̱x. 2 Rü nüma ga 
Ichaía rü nhanagürü: “Ngẽma 
ngunexü̃gü i nawa iyacua̱xgüxü̃gu, rü 
daa Yerucharéü̃ rü Cori ya Tupanapata 
rü tá poraãcü guxü̃ i nachixü̃anecüã̱x i 
duü̃xü̃güaxü̃́ nangúchaü̃ nax 
íyadaugüãxü̃. Rü muxü̃ma i 
nachixü̃anegücüã̱x i duü̃xü̃gü rü nua 
daa ma̱xpǘnewa tá naxĩ nax Cori ya 
Tupanaxü̃ yanacua̱xüü̃güxü̃ca̱x. 3 Rü 
muxü̃táma i duü̃xü̃gü ínangugü rü 
nhanagürügü tá: ‘¡Ngĩxã, rü daa 
ma̱xpǘne i Cori ya Tupana 
íngexmaxü̃gu taxĩgü rü yima 
Iraéutanüxü̃arü Tupanapatana 
tangaicamagü nax nüma ngẽ́ma tüxü̃ 
nangúexẽẽxü̃ca̱x i norü ngúchaü̃ rü 
ngẽmaãcü nüma nanaxwa̱xexü̃ãcüma 
imaxẽxü̃ca̱x!’, nhanagürügü tá. Erü nua 
ma̱xpǘne ya Chiã́ũwa tá nango̱x i Cori 
ya Tupanaarü ngu̱xẽẽtae rü daa 
Yerucharéü̃wa tá ínaxũxũ i norü ore. 
4 Rü nüma ya Cori ya Tupana rü tá 
nanamexẽxẽ i guxü̃ma i 
nachixü̃anegüarü guxchaxü̃gü. Rü 
ngẽma nachixü̃anegü i nügümaxã nuexü̃ 
rü Cori ya Tupana rü tá nügümaxã 
nanangüxmüexẽxẽ. Rü ngẽma naxnegü i 
namaxã nügü nadaixü̃ rü norü 
puracüruxü̃ tá nayaxĩgüxẽxẽ. Rü 
taxuxü̃táma i ĩanegü daigu nügümaxã 
narüxĩnüe rü bai tá i da̱i̱xca̱x nügü nax 
nangúexẽẽxü̃. 5 Pa Iraéutanüxü̃güx i 
Duü̃xü̃güx, ¡rü ngĩxã, Cori ya Tupanaga 
taxĩnüe rü nüma nanaxwa̱xexü̃ãcüma 
nagu tamaxẽ i norü ore! 
…… 
 
Tupana rü tá nanapoxcue i ngẽma 
nügü icua̱xüü̃güxü̃ 
10 Rü ngẽma duü̃xü̃gü i chixexü̃ ügüxü̃ 
rü nutatanügu rü waixümüarü 
ãxmaxü̃gu tá nügü nicu̱xgü naxcha̱xwa 
ya Cori ya Tupana ya üünecü rü 
poraãcü ãũcümacü. 11 Rü ngẽma 
ngunexü̃ i nagu ínanguxü̃ ya Cori ya 
Tupana, rü ngẽma nügü icua̱xüü̃güxü̃ rü 
nape̱xewa tá naxãnee, rü ngẽma nügü 
írütagüxü̃ rü nape̱xewa rü tá taxuwama 
nime. Rü nüxicatama ya Cori ya Tupana 
rü tá inanawe̱x i norü pora i ngẽma 
ngunexü̃gu. 12 Rü ngẽma ngunexü̃gu rü 
nüma ya Cori ya Tupana rü tá 
nanaxãneexẽxẽ rü taxuwatáma nime i 
ngẽma nügü icua̱xüü̃güxü̃ rü ngẽma 
nügü írütagüxü̃.” 
…… 
ISAÍAS 1 
,  
2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
532 
 
Úwanecügü ixuxü̃ ga ore nachiga ga 
Yudáanecüã̱x ga duü̃xü̃gü 
 
5
  
1 “Rü ngẽma chamücü 
irümemaexü̃égagu tá chawiyae. Rü 
ngẽma wiyae rü norü úwanecüchiga 
nixĩ. Rü ngẽma chamücü rü wüxi ga 
naane ga mexü̃wa nüxü̃́ nayexma ga 
wüxi ga úwanecü. 2 Rü 
nanaxaiegumüane rü ínananugü ga 
nutagü rü yema rümemaexü̃ ga úwa 
yexma natogü. Rü yemanecügu nanaxü 
ga wüxi ga dauxü̃taechica rü wüxi ga 
nachica ga wíũ nawa naxüxü̃. Rü nüma 
ga chamücü rü nagu narüxĩnü nax yema 
úwa rü chi yamaixcuraxü̃ ga norü o, 
notürü ga yema úwagü rü ningúchia̱x 
ga norü o. 3 Rü nhu̱xmax rü nhanagürü 
pexü̃ ya Tupana: ‘Pa Ĩane ya 
Yerucharéü̃cüã̱xgü rü nhaa 
Yudáanecüã̱xgüx ¡rü nüxü̃ pexu!, ¿rü 
texégagu nixĩ i ngẽma úwanecü i 
nangúchixáxü̃ i norü o? ¿Rü 
nagagutama rü ẽ̱xna chaugagu? 4 ¿Ẽ̱xna 
nangexmaxü̃ i ta̱xacü i tama chaxüxü̃ 
nax tama nangúchixa̱xü̃ca̱x i ngẽma 
chorü úwanecüarü o? ¿Rü nangemaxü̃ i 
ta̱xacü i tama naxca̱x chaxüxü̃? Chama 
rü íchanangu̱xẽxẽ nax nama̱i̱xcuraxü̃ i 
norü o. ¿Rü ta̱xacüca̱x i nhu̱xmax i 
nangúchixáxü̃ i norü o? 5 Rü dücax, rü 
nhu̱xmax rü tá pemaxã nüxü̃ chixu i 
ngẽma nagu charüxĩnüxü̃ namaxã i 
ngẽma chorü úwanecü. Rü tá 
íchanapoxgü i ngẽma norü poxeguxü̃ 
nax ngẽmaãcü duü̃xü̃gü nagu 
pogüexü̃ca̱x i ngẽma úwanecü. Rü 
ngẽma norü poxeguxü̃ rü tá 
chanangǘxcuxẽxẽ nax duü̃xü̃gü nagu 
púgüexü̃ca̱x i ngẽma úwanecü. 6 Rü 
nhu̱xũchi tá íchanata̱x i ngẽma 
úwanecü. Rü taxúxetáma tayayoatü rü 
taxúxetáma tanangi̱xcanecü rü 
ngẽmaãcü tá chuxchuxü̃gü rü chixexü̃ i 
natüane nanecüwa narüxügü. Rü tá 
nüxna chaxãga i caixanexü̃ nax tama 
nanecügu napuxü̃ca̱x’, nhanagürü ya 
Tupana. 7 Rü ngẽma norü úwanecü i 
nüxü̃́ ngúchaü̃xü̃ ya Cori ya Tupana ya 
guxãxétüwa ngẽxmacü, rü ngẽma nixĩ i 
Iraéutanüxü̃ i Yudáanewa ngẽxmagüxü̃. 
Rü nüma ya Cori ya Tupana rü 
nanaxwa̱xe i nagu naxĩxü̃ i ngẽma norü 
mugü. Notürü ngẽma Iraéutanüxü̃gü rü 
máetaguxicatama narüxĩnüe. Rü nüma 
ya Tupana rü ínananguxẽxẽ nax nügü 
nangechaü̃güxü̃, notürü ngẽma 
natanüwa nüxü̃ ĩnüxü̃xicatama nixĩ nax 
ngúxü̃maxã aita naxüexü̃.” 
…… 
 
Tupana rü Ichaíaxü̃ nayaxu nax 
nüxü̃́ napuracüxü̃ca̱x 
 
6
  
1 “Rü gumá taunecü ga ãẽ̱xgacü ga 
Uchía nagu yucü rü nüxü̃ chadau ga 
Cori ya Tupana ga wüxi ga tochicaxü̃ ga 
dauxü̃wa yexmaxü̃wa nax natoxü̃. Rü 
yema norü üünemaxã nanapá ga yema 
ínayexmaxü̃wa. 2 Rü naétüwa 
nayexmagü ga dauxü̃cüã̱x ga 
íya̱u̱xratanücüüxü̃. Rü wüxichigü ga 
yema rü nüxü̃́ nayexma ga 6 ga 
naxpe̱xátü. Rü taxre ga naxpe̱xátümaxã 
rü nügü nidüxchiwegü, rü guma nái ga 
taxre ga naxpe̱xátümaxã nügü 
nidüxparagü, rü guma nái ga taxremaxã 
rü nixüüxü̃. 3 Rü guxü̃ma ga yema 
dauxü̃cüã̱x rü nügü nhanagürügü: 
‘Naxüüne, naxüüne, naxüüne ya Cori ya 
Tupana ya guxãétüwa ngẽxmacü.’ Rü 
ISAÍAS 5 
,  
6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
533 
ngẽma norü üüne rü nhama i naane 
namaxã nanapá. 4 Rü yema nagamaxã rü 
guma Tupanapataarü ĩã̱x rü naxĩã̱xãchi. 
Rü nümatama ga guma Tupanapata rü 
caixanexü̃maxã nanapá. 5 Rü yexguma ga 
chamax rü nhaxü̃gu charüxĩnü: 
‘Nhu̱xmawaxi rü chaugümaxã 
changechaü̃ erü tá chayu. Erü chama 
nax duü̃xü̃ chixĩxü̃ rü chauxetümaxã 
nüxü̃ chadau ya yimá ãẽ̱xgacü ya Cori ya 
guxãétüwa ngẽxmacü. Rü chauã̱x rü 
naxãũãchi rü duü̃xü̃gü i ãũãchiarü 
dexaã̱xgǘxü̃tanüwa chamaxü̃.’ 6 Rü 
yexguma rü wüxi ga yema dauxü̃cüã̱x rü 
nigoe rü ãmarearü guchicaxü̃wa wüxi ga 
ãchataxü̃maxã wüxi ga ã́xwe cha̱u̱xca̱x 
nayaxu. 7 Rü guma ã́xwe rü chauã̱xwa 
nayaxũ̱xãchixẽxẽ, rü nhanagürü choxü̃: 
‘¡Dücax! daa ã́xwe rü cuã̱xwa nixũ̱xãchi 
rü ngẽmaca̱x i curü chixexü̃ rü marü 
inayarüxo. Rü ngẽma curü chixexü̃gü rü 
Tupana rü marü cuxü̃́ nüxü̃ narüngüma’, 
nhanagürü. 8 Rü yexguma rü nüxü̃ 
chaxĩnü ga naga ga Cori ya Tupana ga 
nhaxü̃: ‘¿Rü texéxü̃ tá ichamuãchixü̃ i 
nhu̱xmax? ¿Rü texé tá tixĩ ya yíxema 
tórü orearü ngeruxü̃ ixĩxe?’, nhanagürü. 
Rü yexguma ga chamax rü chanangãxü̃ 
rü nhachagürü: ‘Daxe chixĩ, Pa Corix. 
Ẽcü, ¡choxü̃ inamuãchi!’ nhachagürü. 
9 Rü nüma rü nhanagürü choxü̃: ‘¡Ẽcü 
inaxũãchi rü chorü duü̃xü̃gümaxã nüxü̃ 
ixu i nhaa ore!: Rü woo nüxü̃ nax 
naxĩnüexü̃ i chorü ore rü taxũtáma nüxü̃ 
nacua̱xgü nax ta̱xacüchiga yixĩxü̃. Rü 
woo nüxü̃ nax nadaugüxü̃ i ngẽma mexü̃ 
i chaxüxü̃ rü taxũtáma nüxü̃ 
nacua̱xgüéga nax ta̱xacüchiga yixĩxü̃. 
10 Rü ngexrüma nax chorü oremaxã 
cuyaxucu̱xẽgüxü̃ i ngẽma duü̃xü̃gü i 
norü ĩnügutama rüxĩnüexü̃, erü 
taxũtáma cuga naxĩnüe. Rü nüétama ega 
nügü yangauxchi̱xẽxẽẽgu naxcha̱xwa i 
chorü ucu̱xẽgü nax tama nüxü̃ 
naxĩnüexü̃ca̱x. Rü nüétama ega nügü 
yangexetü̱xgu naxcha̱xwa i ngẽma mexü̃ 
i naxca̱x chaxüxü̃ nax tama nüxü̃ 
nadaugüxü̃ca̱x rü ngẽmaãcü tama 
cha̱u̱xca̱x nawoeguxü̃ca̱x nax chama 
naxca̱x chayataanexẽẽgüxü̃ca̱x’, 
nhanagürü choxü̃. 11-12 Rü yexguma ga 
chama rü nüxna chaca rü nhachagürü: 
‘¿Nhuxre i ngunexü̃ tá nixĩ i ngẽmaãcü 
yixĩxü̃, Pa Corix?’ nhachagürü. Rü 
yexguma ga nüma rü choxü̃ nangãxü̃ rü 
nhanagürü: ‘Rü ngẽmaãcü tá nixĩ 
nhu̱xmatáta yima ĩanegü rü nagu 
napogüe, rü taxuxü̃táma i duü̃xü̃ íyaxü 
rü nhu̱xmatáta ya yima ĩpatagü rü 
yangearü duü̃xü̃ã̱xgü rü naanegü rü 
nabáianemare rü nhu̱xmatáta 
íchanamuxü̃ i ngẽma duü̃xü̃gü i norü 
naanewa, rü ngẽmaãcü i nachixü̃ane rü 
nangeãcumare. 13 Rü woo chi 100 
tanüwa rü 10 i duü̃xü̃gü íyaxüxgu nawa 
ya yima ĩane rü ngẽma rü ta nadai 
nhama wüxi i nai i daxüchixü̃rüxü̃. 
Notürü ngẽma nachimewa rü tá narüxü i 
wüxi i ngexwaca̱xü̃xü̃ i nane i mexü̃’, 
nhanagürü ga Tupana.” 
…… 
 
Ichaía rü nüxü̃ nixu i 
 
Emanuéarü buxchiga 
 
7
  
14 “Rü nümatátama ya Cori ya 
Tupana rü tá pexü̃ nüxü̃ nadauxẽxẽ i 
wüxi i cua̱xruxü̃: ‘Rü ngẽma pacü i taguma 
yatüxü̃ cua̱xcü rü tá ngürü ixãxacü. Rü 
yimá ngĩne rü tá Emanuégu inaxüéga.’ ” 
…… 
ISAÍAS 6 
,  
7 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
534 
 
Tupana Nane ya 
 
ngüxmüxẽẽruü̃arü buxchiga 
 
9
  
1 “Rü nüma ya Tupana rü woo 
oõxẽwa nayexmaxẽẽgu ga 
Gariréaane ga noxri Chaburóũane rü 
Nataríane ixĩxü̃, notürü nawena rü 
nanatachigaxẽxẽ i ngẽma naane i natü 
ya Yurdáũarü tocutüwa ixügüxü̃, rü 
nhu̱xmata márwa nguxü̃ i duü̃xü̃gü i 
tama yaxõgüxü̃ íxãchiü̃güxü̃wa. 2 Rü 
ngẽma Gariréaane ga noxri ẽanexü̃wa 
yexmagüxü̃ rü nüxü̃ nadaugü ga wüxi 
ga taxü̃ ga omü ga ngóonexẽẽruxü̃. Rü 
yema omü rü poraãcü tüxü̃ 
nangóonetanüxẽxẽ ga guxema 
ẽanexü̃wa yexmagüxe. 3 Rü nhu̱xmax, Pa 
Cori Pa Tupanax, rü poraãcü taãxẽ 
toxca̱x ícunguxẽxẽ rü ngẽma taãxẽ rü 
aixcuma nataxüchi. Rü guxãma 
tataãxẽgü i cupe̱xewa nhama tonetüarü 
o tibuxgügurüxü̃ rü nhama churaragü i 
norü uanügüarü ngẽmaxü̃gü nügümaxã 
itoyegurüxü̃. 
…… 
6 Erü tatanügu nabu i wüxi i õxchana. 
Rü nüma ya Tupana rü tüxna nanamu 
ya yimá nane. Rü yimána nixĩ i naxããxü̃ 
i pora nax tamaxã inacuáxü̃ca̱x. Rü 
nhaagü tá nixĩ i naégagü i namaxã 
naxugüãxü̃: Rü Mexechicü ya 
Ucu̱xẽruxü̃, rü Tupana ya Poraxüchicü, 
rü Tanatü ya Taguma Yucü, rü Tupana 
Nane ya Ngüxmüxẽẽruxü̃ ixĩcü. 7 Rü 
nüma rü tá ãẽ̱xgacü ya Dawíchicüxü 
ingucuchicü nixĩ. Rü ngẽma norü pora 
nax ãẽ̱xgacü yixĩxü̃ rü guxü̃ i 
nachixü̃anegüwa tá nangu. Rü ngẽma 
nügümaxã nax inangüxmüxẽẽãxü̃ i 
duü̃xü̃gü rü tagutáma inayarüxo. Rü 
ngẽma nax ãẽ̱xgacü yixĩxü̃ rü mea tá 
duü̃xü̃gümaxã inacua̱x, rü mexü̃gu tá 
narüxĩnü rü guxãarü mexü̃ca̱x tá nadau 
i guxü̃guma. Rü ngẽmaãcü tá nanaxü 
erü ngẽma nixĩ i norü ngúchaü̃ i nagu 
naxĩnüxü̃ ya yimá Cori ya Tupana ya 
guxãétüwa ngẽxmacü.” 
…… 
 
Ore i Tupana nane ya 
ngüxmüxẽẽruü̃chiga 
 
11
  
1 “Rü nhama wüxi i naichime 
irüxüxü̃rüxü̃ tá nixĩ nax 
Dawínatü ga Yechéwa nangóxü̃ i wüxi i 
nataxa i guxãarü ãẽ̱xgacü tá ixĩxü̃. 2 Rü 
Cori ya Tupanaãxẽ rü guxü̃gutáma 
namaxã inacua̱x. Rü tá nüxna nanaxã i 
cua̱x nax mea naãxẽxü̃ nacuáxü̃ca̱x. Rü 
tá nüxna nanaxã i tauxcha nax 
naxuãẽxü̃ca̱x. Rü tá nüxna nanaxã i 
pora rü tá nüxü̃ narüngü̃xẽẽ nax 
Tupanaarü ngúchaü̃xü̃ nacuáxü̃ rü naga 
naxĩnüxü̃. 3 Rü nüma rü ngẽxguma 
duü̃xü̃güna naca̱xgu i norü maxü̃chiga, 
rü taxũtáma ngẽma norü düxétüwa 
ngóxü̃ca̱xicatama nüxna naca. Notürü 
ngẽma norü ĩnüwa ngẽxmaxü̃ca̱x tá nixĩ 
i nüxna nacaxü̃. Rü taxũtáma 
nanapoxcu naxca̱x i ngẽma togü nüxü̃ 
ixugümarexü̃, notürü ngẽma chixexü̃ i 
naxügüxü̃ca̱x tá nixĩ i napoxcuexü̃. 4 Rü 
yíxema togüme̱xẽwa ngẽxmagüxe rü 
ngẽxguma tümaarü maxü̃chiga tüxna 
naca̱xgu rü mea tá tümamaxã 
nanamexẽxẽ. Rü tümaétüwa tá nachogü 
ya yíxema ngearü diẽruã̱xgüxe i 
tümaarü ãẽ̱xgacü chixri tümamaxã 
cua̱xgüxe. Rü ngẽma norü ore rü nhama 
wüxi i cua̱i̱xruü̃rüxü̃ tá nixĩ naxca̱x i 
ngẽma chixexü̃ ügüxü̃. Rü wüxi i 
ISAÍAS 9 
,   
11 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
535 
naa̱xmaxã cue nhaxü̃maxã tá nanadai i 
ngẽma duü̃xü̃gü i chixexü̃ ügüxü̃. 5 Rü 
nüma ya yimá ãẽ̱xgacü rü meama 
guxü̃ma i norü duü̃xü̃gümaxã tá 
inacua̱x. Rü ngẽma ore i aixcuma 
ixĩxü̃icatama tá nixu. 6 Rü ngẽxguma 
yangucuchigu ya yimá ãẽ̱xgacü, rü 
ngẽma airu i naixnecücüã̱x rü 
carnérumaxã rü taxũtáma nügüchi 
naxaie. Rü ngẽma ai rü tá 
bóyixacümaxã wüxigu nacagü. Rü 
ngẽma wocaxacü rü ngẽma aixacü rü tá 
wüxigu nayae. Rü wüxi i buxü̃ tá 
namaxã inacua̱x. 7 Rü ngẽma woca rü 
ngẽma ócha i düraxü̃ rü nügümücü tá 
nixĩgü rü naxacügü rü wüxigu tá 
nacagü. Rü ngẽma ai i leóü̃ rü wocarüxü̃ 
tá maxẽ nanangõ̱x. 8 Rü ngẽxguma i 
wüxi ya buxe ya maixe 
ãxtapemaxü̃étüwa naxĩnüca̱xwa̱xegu, rü 
woo ngẽma ãxtapemaxü̃gu 
yaxücuchime̱xẽgu rü taxũtáma nüxü̃́ 
naxãũcüma. 9 Rü guxü̃nema ya yima 
ma̱xpǘne ya chapata nawa ngexmanewa 
rü tataxuma ya texé ya chixexü̃ üxe. Erü 
nhama Már i dexámaxã napaxü̃rüxü̃ rü 
nhama i naane rü ngẽma duü̃xü̃gü i 
choxü̃ cua̱xgüxü̃maxã tá nanapá. 10 Rü 
ngẽxguma yimá Dawítaxa ingucuchigu 
nax ãẽ̱xgacü yixĩxü̃ca̱x rü tá wüxi i 
cua̱xruxü̃ nixĩ naxca̱x i guxü̃ma i 
duü̃xü̃gü. Rü guxü̃ i nachixü̃anegücüã̱x 
rü tá naxca̱x nayadaugü rü naxca̱x 
nangutaque̱xegü. Rü ngẽma nachica i 
nawa nangexmaxü̃ rü tá naxüüne. 
 
Iraéutanüxü̃ rü tá 
 
nachixü̃aneca̱x nawoegu 
11 Rü ngẽxguma yimá Dawítaxa 
ingucuchigu nax ãẽ̱xgacü yixĩxü̃ca̱x rü 
nüma ya Cori ya Tupana rü tá wena 
inanawe̱x i norü pora. Rü wena tá 
nanangutaque̱xexẽxẽ i norü duü̃xü̃gü i 
Achíriaanewa, rü Eyítuanewa, rü 
Pátuanewa, rü Echiopíaanewa, rü 
Eráũanewa, rü Chináruanewa, rü 
Amáchianewa rü nachixü̃anegü i 
márcutüwa ngẽxmagüxü̃wa. Rü tá wena 
Iraéuaneca̱x nanawoeguxẽxẽ. 12 Rü 
nüma ya Cori rü guxü̃ i nachixü̃anegüxü̃ 
tá nüxü̃ nadauxẽxẽ i wüxi i cua̱xruxü̃. 
Rü tá nanangutaque̱xexẽxẽ i ngẽma 
Iraéutanüxü̃gü i woonexü̃. Rü naanearü 
guxü̃cüwawa tá ne nanagagü nax 
nanutaque̱xeãxü̃ i ngẽma duü̃xü̃gu i 
Yudáanecüã̱x ga woonemarexü̃”, 
nhanagürü ga Ichaía. 
…… 
 
Iraéutanüxü̃gü rü tá 
Babiróniaanecüã̱x ya 
 
ãẽ̱xgacüxü̃ nacugüe 
 
14
  
3,4 “Rü pemax, Pa Duü̃xü̃gü i 
Iraéutanüxü̃güx, rü ngẽxguma 
nüma ya Cori ya Tupana pexü̃ 
ínguxü̃xẽẽgu naxme̱xwa i ngẽma 
Babiróniaanearü ãẽ̱xgacü i ngúxü̃ pexü̃ 
ingegüxẽẽxü̃ rü ngechaü̃ pexna ãxü̃, rü 
nhaa oremaxã tá nüxü̃ pecugüe rü 
penaxuchixe: ‘Dücax ¿ta̱xacüwa cungu i 
cuma nax cuchixecümaxü̃? rü ¿ta̱xacügu 
nayagu̱x i ngẽma nax cugü 
quicua̱xüüxü̃?’ nhapegürügü tá nüxü̃. 
5 Erü nüma ya Cori ya Tupana rü nagu 
nayanachixexẽxẽ i norü pora i ngẽma 
chixecümaxü̃. Rü íxraxü̃gu nanabüü̃gü ya 
yimá naxne i ngẽma chixexü̃arü üruxü̃. 
…… 
12 ¿Rü nhuxãcü icurünguxü̃ Pa 
Babiróniaanearü Ãẽ̱xgacüx i Nhama 
ISAÍAS 11 
,   
14 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
536 
Ngunetüxü̃arü Woramacurirüxü̃ 
Ibaixchiréxex? Rü nhu̱xmax rü curütáe i 
cumax nax guxü̃ i nachixü̃anegümaxã 
icucua̱xchiréxü̃. 13 Rü cumax rü cugü 
curütupana rü cugüãẽwa nhacurügü: 
‘Chama rü dauxü̃guxü̃ i naanegu i 
Tupanaarü ẽxtagüétügu tá chaxĩnagü 
nax ngẽ́ma charütoxü̃ca̱x. Rü yima 
ma̱xpǘne ya nórchiwaama üxü̃ne i nagu 
nangutaque̱xene i ngẽma tupananetagü 
i duü̃xü̃gü namaxã tupanaã́xü̃ rü 
yimawa tá chanangexmaxẽxẽ i chorü 
tochicaxü̃’, nhaxü̃gu curüxĩnü. 14 Rü 
cuma rü nhacurügü: ‘Rü ngẽma 
caixanexü̃arü yexeragu tá chaxĩnagü rü 
naxrüxü̃ tátama chixĩ ya yimá Tupana 
ya guxãétüwa ngẽxmacü’, nhacurügü. 
15 Notürü tama ngẽma cuma nagu 
curüxĩnüxü̃ãcü cuxü̃́ ínanguxuchi, erü 
nagu curütáe i ngẽma ma̱xüchixü̃ i 
ãmaxü̃ i yuexü̃gü nawa ngẽxmagüxü̃”, 
nhanagürü ga Ichaía. 
…… 
 
Ichaía rü wiyaemaxã 
 
Tupanaxü̃ nicua̱xüxü̃ 
 
25
  
1 “Pa Corix, cuma nixĩ i chorü 
Tupana quixĩxü̃. Rü chama rü 
cuxü̃ chicua̱xüxü̃ rü mexü̃maxã cuxü̃ 
chixuchiga. Erü ngẽma nagu curüxĩnüxü̃ 
rü aixcuma cuyanguxẽxẽ rü 
nũxcümacürüwatama 
cunaxaixrügumaraxü̃. Rü taguma 
cuxüchicüxü. 
…… 
4 Rü yíxema ngearü poraã̱xgüeca̱x rü 
cumax, Pa Corix, rü tümaarü poxü̃ruxü̃ 
quixĩ. Rü cuma rü tümaarü ngü̃xẽẽruxü̃ 
quixĩ ya yíxema taxúema tüxü̃ 
rüngü̃xẽẽgüxe. Rü cuma rü tümaétüwa 
cuchogü ya yíxema guxchaxü̃wa 
ngẽxmagüxe. Rü cuma rü tümaarü 
düxpechitaruxü̃ quixĩ ya yíxema 
üa̱xcüarü naiẽmaxü̃ tüxü̃ iguxe. Rü 
nüxna tüxü̃ ícupoxü̃ i ngẽma duü̃xü̃gü i 
chixexü̃ i nhama taxüchicü ya pucü i 
ĩtapü̱x i waixümünaxca̱x idexẽxẽcürüxü̃ 
ixĩgüxü̃”, nhanagürü ga Ichaía. 
…… 
 
Norü nguxü̃chigagu nawiyaegü 
 
i Yudáanecüã̱xgü 
 
26
  
1 “Rü ngẽma ngunexü̃ i nagu 
ínanguxü̃xü̃gu i norü 
uanügüme̱xẽwa i ngẽma 
Yudáanecüã̱xgü, rü tá nawiyaegü nagu i 
nhaa wiyae: ‘Rü tüxü̃́ nangexma ya daa 
tórü ĩane ya porane ya tüxü̃ ipoxü̃ne 
nüxna i tórü uanügü. Erü nüma ya Cori 
ya Tupana rü tüxü̃ narüngü̃xẽẽ rü tórü 
uanügücha̱xwa ínanapoxegu ya daa tórü 
ĩane namaxã i poraxü̃ i naxtapü̱x. 2 ¡Rü 
peyawãxna̱x i ngẽma norü ĩã̱xgü ya daa 
ĩane nax nachocuxü̃ca̱x i ngẽma 
duü̃xü̃gü i Tupanape̱xewa mexü̃ rü 
aixcuma nüxü̃́ yaxõgüxü̃! 3 Rü cumax, Pa 
Corix, rü mexü̃gu tüxü̃ curüxĩnüexẽxẽ 
ya yíxema ixaixcumagüxe, erü cuxü̃́ 
tayaxõgü. 4 ¡Rü nüxü̃́ peyaxõ ya Cori ya 
Tupana! Erü nüma nixĩ i guxü̃guma 
pexna nadauxü̃’, nhanagürügü tá.” 
…… 
7 Rü nhanagürü ga Ichaía: “Yíxema 
aixcuma Tupanape̱xewa mexe, rü 
Tupana tüxü̃ narüngü̃xẽẽ nax mea tüxü̃ 
naxüpetüxü̃ca̱x. Rü cumax, Pa Cori Pa 
Tupanax, rü mea icuyawe̱xẽxẽ i 
tümaarü maxü̃. 8 Dücax, Pa Corix, wüxi i 
torü taãxẽmaxã tanaxü i curü ngúchaü̃. 
Rü ngẽma toõxẽwa nagu tarüxĩnüexü̃ 
ISAÍAS 14 
,  25,   
26 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
537 
nixĩ nax cuxü̃ ticua̱xüü̃güxü̃. 9 Rü 
chütacü rü guxü̃ma i choru 
ngúchaü̃maxã chauãẽwa guxü̃guma 
cugu charüxĩnü. Rü ngẽxguma cuma 
nhama i naanewa cuxũxgu nax nüxna 
cuca̱xü̃ca̱x i duü̃xü̃gü naxca̱x i norü 
maxü̃, rü ngẽxguma tá nixĩ i nüxü̃ 
yacua̱xãchitanüxü̃ i ngẽma maxü̃ i 
aixcuma cupe̱xewa mexü̃”, nhanagürü 
ga Ichaía. 
…… 
 
Tupana nayaxucu̱xẽ i duü̃xü̃gü i 
tama naga ĩnüechaü̃xü̃ 
 
29
  
9 Rü nhanagürü ta ga Ichaía: 
“Rü pemax, Pa Duü̃xü̃gü i 
Tama Ixĩnüechaxü̃xü̃x, rü woo nüxü̃ 
peda̱xgu i ngẽma Tupana üxü̃ rü 
namaxã peba̱i̱xãchiãxẽgügu, notürü 
tama peyaxõgüchaü̃. Rü pema rü nhama 
pingexetüxü̃rüxü̃ pexĩgü erü tama nüxü̃ 
pecua̱x i ngẽma nüxü̃ pedauxü̃. Rü 
nhama ngãxẽxü̃rüxü̃ pexĩgü nax 
pichü̱xatanücüüxü̃ i perü õwa woo 
taxuxü̃ma i ngúchixáxü̃ 
pixaxgüchire̱xgu. 10 Rü ngẽmaca̱x i 
nüma ya Cori ya Tupana rü yaxta i 
poraxü̃ pexca̱x ngẽ́ma namu. Rü ngẽma 
perü orearü uruü̃güchire̱x nixĩ i pemaxã 
icua̱xgüxü̃. Notürü tama aixcuma 
pemaxã nüxü̃ nixugüe i ngẽma tá pexü̃ 
ngupetüxü̃, erü nüma ya Cori ya Tupana 
rü düxwa nayatüxetü nax tama nüxü̃ 
nacua̱xgüxü̃ca̱x. 
…… 
13 Rü nüma ya Cori ya Tupana rü 
nhanagürü choxü̃: ‘Nhaa duü̃xü̃gü rü 
norü dexawaxicatama nügü nixugüe nax 
chorü duü̃xü̃gü yixĩgüxü̃, notürü tama 
chauga naxĩnüe. Rü naã̱xwaxicatama 
choxü̃ nicua̱xüxü̃gü notürü norü 
maxü̃newa rü tama chagu narüxĩnüe. 
Rü ngẽma norü cua̱xüxü̃gü rü ngẽma 
mugü i duü̃xü̃gü nagu ĩxü̃wa 
nanayauxgü. 14 Rü ngẽmaca̱x i chama rü 
taxü̃ i cua̱xruü̃gü i chorü poramaxã 
chaxüxü̃ tá ichawe̱x nax ngẽmamaxã 
íchanaba̱i̱xgüexü̃ca̱x. Rü ngẽma norü 
ucu̱xẽruü̃gü i cua̱x nüxü̃́ ngẽxmagüxü̃ rü 
tá chayanatauxẽxẽ i norü cua̱x’, 
nhanagürü ya Tupana. 15 ¡Rü tügümaxã 
tangechaxü̃gü ya yíxema Cori ya 
Tupanacha̱xwa icu̱xgüe namaxã i 
tümaarü ĩnü i chixexü̃ i ẽanexü̃wa 
taxügüxü̃! Erü nhatagürügü: ‘Taxúema 
tüxü̃ tadau rü taxúema nüxü̃ tacua̱x i 
ngẽma ixügüxü̃’, nhatarügügü. 16 ¿Rü 
tü̱xcüü̃ ípeyatõxẽxẽ i ngẽma mexü̃ i 
Tupana pexca̱x üxü̃? Rü ngẽma 
waixümü i üwechiruxü̃ rü 
taxucürüwama ngẽma duü̃xü̃ i tü̃xü̃ 
nawa üxü̃maxã nawüxigu. Rü wüxi i 
ngẽmaxü̃ rü taxũta norü üruxü̃xü̃ 
nhanagürü: ‘Cuma rü tama nixĩ i choxü̃ 
cuxüxü̃’, nhanagürü. Rü wüxi i tü̃xü̃ rü 
taxucürüwama norü üruü̃xü̃ nhanagürü: 
‘Cuma rü tama cuãxẽxü̃ cucua̱x nax 
nhuxãcü choxü̃ cuxüxü̃’, nhanagürü.” 
…… 
 
Cori ya Tupana rü Yerucharéü̃cüã̱x 
i duü̃xü̃güxü̃ nataãxẽxẽxẽ 
 
40
  
3,4 “¡Rü iperüxĩnüe i Tupanaarü 
orearü uruxü̃ i tagaãcü nhaxü̃: 
‘Cori ya Tupanaca̱x penamexẽxẽ i perü 
maxü̃, nhama wüxi i nama i chianexü̃wa 
dapetüxü̃ imexẽẽxü̃rüxü̃! Rü ngẽma 
ínawüxü̃wa ¡rü ipeyanawe̱xãchixẽxẽ! Rü 
ngẽma ínangatexü̃wa ¡rü penagütagü 
nax mea yawéxü̃ca̱x! Rü ngẽma 
ISAÍAS 26 
,  29,   
40 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
538 
ínangüanexü̃wa ¡rü 
ipeyanawe̱xãchimüanexẽxẽ! Rü ngẽma 
ínangücureanexü̃wa ¡rü mea 
penaba̱i̱xmaxẽxẽ!’ nhanagürü. 5 Rü 
ngẽxguma i nüma ya Cori ya Tupana rü 
tá nügü nango̱xẽxẽ nax nhuxãcü 
naxüünexü̃. Rü guxü̃ma i duü̃xü̃gü rü tá 
nüxü̃ nadaugü i ngẽma norü üüne. Rü 
nümatama ya Cori ya Tupana nixĩ i 
ngẽma nhaxü̃. 6 Rü wüxi i naga rü 
tagaãcü nhanagürü: ‘¡Aita naxü!’ 
nhanagürü. Rü chama rü nhachagürü: 
‘¿Rü ta̱xacümaxã tá aita chaxüxü̃?’ 
nhachagürü. Rü choxü̃ nangãxü̃ rü 
nhanagürü: ‘Rü guxü̃ma i duü̃xü̃gü rü 
nhama wüxi i natüanerüxü̃ 
paxaãchitama nixĩ. Rü wüxi i putüra i 
paxaãchi boxüxü̃rüxü̃ nixĩ. 7 Rü ngẽma 
natüane rü nipa rü ngẽma putüra rü 
narünhe̱xe ngẽxguma Cori ya Tupana 
nagu cue, nhaxgu. Rü aixcuma nixĩ i 
duü̃xü̃gü rü nhama natüanerüxü̃ 
yixĩgüxü̃. 8 Rü ngẽma natüane rü nipa rü 
ngẽma putürachacu rü narünhe̱xe. 
Notürü ngẽma Tupanaarü ore rü 
taguma inayarüxo rü guxü̃gutáma 
nangexmaecha’, nhanagürü.” 
…… 
27 Rü nhanagürü ta ga Ichaía: “Pa 
Iraéuanecüã̱xgü Pa Yacútanüxü̃güx, ¿rü 
ta̱xacüca̱x pidexagüxü̃ rü 
nhaperügügüxü̃: ‘Cori ya Tupana rü 
tama nüxü̃ nacua̱x nax ta̱xacü tüxü̃ 
üpetüxü̃. Rü nüma ya Tupana rü tama 
tagu narüxĩnü’, nhapegügüxü̃? 28 Rü 
pema nagu perüxĩnüegu rü tama nüxü̃ 
nacuáxü̃, rü tama nüxü̃ naxĩnüxü̃. Rü 
nüma ya Cori ya Tupana ya guxü̃guma 
ngẽxmacü rü naanearü üruxü̃ ixĩcü, rü 
taguma nanaxĩ̱xãchiãxẽ rü taguma nipa. 
Rü ngẽma norü cua̱x rü taguma 
inayagu̱x. 29 Dücax, rü yíxema ipaxe rü 
pora tüxna naxã. Rü yíxema turáxe rü 
tüxü̃ ínanaporaãchixẽxẽ. 30 Rü nhama i 
naanewa rü woo i ngẽma ngextü̱xügüxü̃ 
rü woetama nipae rü nanaxĩ̱xãchiãẽgü. 
Rü woo i ngẽma poraechiréxü̃ rü düxwa 
narüpae. 31 Notürü yíxema aixcuma Cori 
ya Tupanaaxü̃́ yaxṍxe rü guxü̃gutáma 
tüxü̃́ ningexwaca̱xü̃chigü i tümaarü pora. 
Rü nhama ĩyügürüxü̃ rü tá taporaama. 
Rü woo ngẽxguma poraãcü itanhaãchigu 
rü taxũtáma nagu̱x i tümaarü pora. Rü 
woo ngẽxguma yáxü̃wa taxũxgu, rü 
taxũtáma tipa”, nhanagürü. 
…… 
 
Tupana rü Iraéutanüxü̃gümaxã 
inaxuneta nax nüxü̃ nangü̃xẽẽxü̃ tá 
 
41
  
10 “¡Tauxü̃́ i pemuü̃exü̃, Pa 
Iraéutanüxü̃x! Erü chama rü 
chapexü̃tagu. ¡Rü tauxü̃́ i pemuü̃exü̃! Erü 
chama rü perü Tupana chixĩ. Chama rü 
pora pexna chaxã rü pexü̃ charüngü̃xẽẽ. 
Rü chama rü chorü tügünechacüümaxã 
pexü̃ chingĩ. 11 Rü guxü̃ma i ngẽma 
pexchi aiexü̃ rü tá naxãnee rü tá 
inayarümaãchitanü. Rü ngẽma pemaxã 
nügü daixü̃ rü tá inayarüxo. 12 Rü naxca̱x 
tá pedaugü i perü uanügü, notürü 
taxũtáma nüxü̃ ipeyangau. Rü ngẽma 
pexü̃ daixchaü̃xü̃ rü nhama taguma 
nangóexü̃rüxü̃ tá nixĩgü. 13 Erü chama ya 
Cori nax perü Tupana chixĩxü̃ rü 
pexme̱xgu chingĩ. Rü marü pemaxã nüxü̃ 
chixu rü nhachagürü: ‘¡Tauxü̃́ i 
pemuü̃exü̃! Erü chama tá pexü̃ 
charüngü̃xẽẽ’, nhachagürü. 14 Rü chama 
ya Cori ya Tupana rü aixcuma pemaxã 
nüxü̃ chixu, Pa Iraéutanüxü̃x, Pa 
ISAÍAS 40 
,  
41 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
539 
Yacútanüxü̃x, rü woo nax penoxrexü̃ rü 
perü uanügüpe̱xewa peturaexü̃, notürü 
¡tauxü̃́ i pemuü̃exü̃! Erü chama rü tá 
pexü̃ charüngü̃xẽẽ. Rü chama ya perü 
Tupana ya üünecü nax chixĩxü̃ rü perü 
ngü̃xẽẽruxü̃ chixĩ.” 
…… 
 
Cori ya Tupanaarü duü̃ ya Cristu 
 
42
  
1 “Rü daa nixĩ ya yimá chorü 
duü̃ ya chaporaxẽẽcü rü nüxü̃ 
chaxunetacü rü namaxã chataãxẽcü. Rü 
nüxna nixĩ i chanamuxü̃ i Chauãxẽ i 
Üünexü̃ nax ngẽmaãcü guxü̃ i 
nachixü̃anegümaxã mea inacuáxü̃ca̱x. 
2 Rü nüma rü tá namecüma. Rü tagutáma 
nipura, rü taxúexü̃táma nanga i 
ĩanemaxü̃güwa. 3 Rü nüma rü taxũtáma 
tüxü̃ naxo ya yíxema tümaarü õwa 
turáxe. Rü taxũtáma tüxü̃ 
ínayaxõõchixẽxẽ ya yíxema ngexwaca̱x 
yaxṍxe. Rü aixcumaxü̃chi tá mea 
guxãmaxã inacua̱x. 4 Rü nüma rü 
tagutáma inarüngü̃ nhu̱xmatáta 
mexü̃xica nawa ngexma̱x i nhama i 
naane. Rü woo ngẽma nachixü̃anegü i 
yáxü̃wa ngẽxmagüxü̃ i már-arü tocutüwa 
rü tá mea nanayauxgü i norü ngu̱xẽẽtae.” 
…… 
 
Cori ya Tupanaxicatama nixĩ ya 
maxẽxẽẽruxü̃ ixĩcü 
 
43
  
1 “Notürü i nhu̱xmax, Pa 
Iraéutanüxü̃gü i Yacúarü 
Duü̃xü̃gü Ixĩgüxex, rü yimá Cori ya 
Tupana ya pexü̃ ngo̱xẽẽcü rü nhanagürü 
pexü̃: ‘¡Tauxü̃́ i pemuü̃exü̃! Erü chama 
nixĩ i pexü̃ íchanguxü̃xẽẽ̱xü̃. Rü chama 
nixĩ i peégamaxã pexna chaca̱xü̃ rü 
pema rü chorü duü̃xü̃gü pexĩgü. 2 Rü 
ngẽxguma guxchaxü̃wa pechopetü̱xgu 
nhama dexá i mátamaxü̃wa 
pichoü̃gurüxü̃, rü chama rü tá 
chapetanügu. Rü ngẽxguma 
ãũcümaxü̃wa pengexmagügu nhama 
wüxi i natü i poraxü̃chixüwa 
pichoü̃gurüxü̃ rü taxũtáma ngẽxma peyi. 
Rü ngẽxguma taxü̃ i guxchaxü̃wa 
pechopetü̱xgu rü nhama wüxi i 
üxüxetüwa pechopetügurüxü̃ pexĩgü, rü 
taxũtáma pixae rü yima üxü rü taxũtáma 
niya̱u̱xra i petanüwa. 3 Rü chama nixĩ i 
perü Cori ya perü maxẽxẽẽruxü̃ chixĩxü̃, 
Pa Iraéutanüxü̃güx. Rü chama nixĩ i perü 
Tupana ya üünecü chixĩxü̃. Rü chama 
nixĩ ga ãẽ̱xgacü ga Chírume̱xẽgu 
chayi̱xẽẽxü̃ ga perü uanügü ga 
Eyítuanecüã̱xgü rü Echiopíaanecüã̱xgü 
rü Chabáanecüã̱xgü nax yemaacü 
naxme̱xwa ípenguxü̃xü̃ca̱x ga pemax. 
4 Rü yemaacü pexü̃ íchapoxü̃ yerü 
poraãcü choxü̃́ pengúchaü̃ rü choxü̃́ 
peme rü pexü̃ changechaü̃. Rü yemaacü 
norü uanügüme̱xẽgu chanayi̱xẽxẽ ga 
yema perü uanügü nax pexü̃ 
chamaxẽxẽẽxü̃ca̱x rü choxrü 
pexĩgüxü̃ca̱x i pemax. 5 ¡Rü tauxü̃́ i 
pemuü̃exü̃! Erü chama rü chapetanügu. 
Rü yíxema üa̱xcü ne ũxü̃gu woonexe rü 
nhu̱xmata üa̱xcü írüxücuxü̃gu woonexe 
rü tá pexü̃ chanutaque̱xe nax wenaxarü 
nhaa pechixü̃aneca̱x pewoeguxü̃ca̱x nax 
nua wüxiwa pengexmagüxü̃ca̱x.’ ” 
…… 
 
Tupana rü nüxü̃ naxoo̱x nax 
naxchicüna̱xãgüxü̃ yacua̱xüü̃güxü̃ 
 
44
  
6 “Rü chama ya Cori ya Tupana 
rü perü ãẽ̱xgacü chixĩ rü perü 
ngü̃xẽẽruxü̃ chixĩ, Pa Iraéutanüxü̃güx. 
ISAÍAS 41 
– 
44 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
540 
Rü chama ya guxü̃étüwa ngẽxmaxe rü 
nhachagürü: ‘Chama rü woetama 
changexmaecha rü taguma icharüxo. Rü 
nataxuma i to i Tupana’, nhachagürü. 
…… 
10 Rü yíxema naxchicüna̱xã tügüca̱x 
ǘxe nax ngẽmamaxã tatupanaã́xü̃ca̱x rü 
notüca̱xmamare nixĩ i ngẽma taxüxü̃. 
…… 
15 Rü ngẽxguma texé natuxugu ya 
wüxi ya nai rü tümaarü üxüruxü̃ 
tayaxĩxẽxẽ nax ngẽmawa tügü 
tanaxĩxü̃ca̱x ega gáuane ixü̱xgu. Rü togü 
i naxchipe̱xe rü tümaarü poũarü guruxü̃ 
nixĩ. Rü to i naxchipe̱xe rü tümaarü 
tupanachicüna̱xã nawa taxü. Rü 
ngẽmape̱xegu tacaxã́pü̱xü rü nüxü̃ 
ticua̱xüxü̃. 16 Rü ngẽma norü ngãxü̃ i 
ngẽma nai rü tümaarü üxüxü̃ 
tayaxĩxẽxẽ, rü ngẽmawa tayagu i 
tümaarü namachi. Rü ngẽxguma 
nangẽxẽ̱xgu rü tanangõ̱x. Rü mea tüxü̃́ 
ningu rü tataãxẽ. Rü ngẽxgumarüxü̃ ta 
ngẽxguma nagáuanegu rü yima üxüwa 
tügü tanaxĩ, rü nhatagürü: ‘Chataãxẽ erü 
chanáiwe’, nhatarügü. 17 Rü ngẽma nai i 
tüxü̃́ íyaxüxü̃wa tanaxü i tümaarü 
tupanachicüna̱xã. Rü nüxna taca rü 
nhatagürü nüxü̃: ‘¡Choxü̃ ínapoxü̃! Erü 
cuma nixĩ i chorü tupana quixĩxü̃’, 
nhatarügü. 18 Rü ngẽma duü̃xü̃gü i 
ngẽma ügüxü̃ rü tama naãxẽxü̃ nicua̱x. 
Rü nhama yangexetüxü̃rüxü̃ nixĩgü. Rü 
ngẽma nax tama Cori ya Tupanaxü̃ 
nacua̱xgüchaü̃güxü̃, rü nhama 
nawãxtaxü̃rüxü̃ nixĩ i norü cua̱x. 19 Rü 
taxúema mea nagu tarüxĩnü nax ngẽma 
rü wüxi i naimare yixĩxü̃. Rü tama 
tügümaxã nhatarügü: ‘Ngẽma norü 
ngãxü̃ i ngẽma nai rü chorü üxüxü̃ruxü̃ 
chayaxĩxẽxẽ rü ngẽmawa chayagu i 
chorü poũ rü chayagu i chorü namachi 
rü nhu̱xũchi chanangõ̱x. Rü ngẽma 
íyaxüxü̃wa i ngẽma nai rü chanaxü i 
nhaa naxchicüna̱xã i notüca̱xmamare 
ixĩxü̃. Rü ngẽma nhu̱xmax nüxü̃ 
chicua̱xüüxü̃ rü wüxi i naichipe̱xmare 
nixĩ’, nhatarügü. 20 Rü ngẽma duü̃xü̃gü i 
naechitamare maxẽxü̃ rü nagu 
rüxĩnüexü̃ nax naxchicüna̱xãmarexü̃ 
yacua̱xüüxü̃güxü̃ rü ningeãxẽmare. Rü 
nügü namaxã nawomüxẽẽgü i wüxi i ĩnü 
i doramare ixĩxü̃. Rü ngẽma duü̃xü̃gü rü 
taxucürüwama nügütama ínanguxü̃xẽxẽ 
nawa i ngẽma nagu naxĩnüexü̃. Rü tama 
nüxü̃ nacua̱xgüéga i ngẽma naxügüxü̃ rü 
wüxi i doramare nax yixĩxü̃. 
 
Cori ya Tupana rü Iraéutanüxü̃axü̃́ 
nüxü̃ inarüngüma i norü chixexü̃gü 
21 Pa Iraéutanüxü̃gü i Yacúarü 
Duü̃xü̃gü Ixĩgüxex, ¡rü nüxna 
pecua̱xãchie nax chorü duü̃xü̃gü 
pexĩgüxü̃! Yerü chama pexü̃ 
changóexẽxẽ. ¡Rü tauxü̃́ i choxü̃ 
iperüngümaexü̃! 22 Rü chama nixĩ i pexü̃́ 
ichayanaxoxẽẽxü̃ i perü guxchaxü̃gü rü 
perü chixexü̃gü nhama caixanexü̃ 
iyarüxoxgurüxü̃. ¡Rü ẽcü cha̱u̱xca̱x 
pewoegu! Erü chama nixĩ i pexü̃ 
íchanguxü̃xẽẽ̱xü̃ nawa i perü chixexü̃, 
nhanagürü ya Tupana.” 
…… 
 
Babiróniaanecüã̱xgü rü norü 
uanügü tá nüxü̃ narüporamae 
 
47
  
5 “Rü nüma ya Cori ya Tupana 
rü nhanagürü: ‘¡Bexma 
iperücho, Pa Babiróniaanecüã̱xgüx, rü 
ẽanexü̃wa pebuxmü! Erü marü tagutáma 
ISAÍAS 44 
,   
47 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
541 
wena ngẽma togü i nachixü̃anegüétüwa 
pexügü. 6 Rü yexguma namaxã chanuxgu 
ga yema chorü duü̃xü̃gü ya 
Iraéutanüxü̃gü rü pexna chanawogü nax 
namaxã ipecuáxü̃ca̱x. Notürü ga pemax, 
Pa Babiróniaanecüã̱xgüx, rü tama pexü̃́ 
nangechaü̃tümüxü̃gü rü woo ga guxema 
norü yaxguã̱xgü rü chixri tümamaxã 
ipecua̱x.’ 7 Rü peãxẽwa nagu perüxĩnüe 
rü nhaperügügü: ‘Guxü̃gutáma ngẽma 
togü i nachixü̃anegüétüwa taxügü’, 
nhaperügügü. Notürü tama nagu 
perüxĩnüe rü tá iyagúxü̃ nax ngẽma togü 
i nachixü̃anegümaxã ipecuáxü̃. 8 Rü 
ngẽmaca̱x i nhu̱xmax, Pa 
Babiróniaanecüã̱xgüx i Nhama Ngecü i 
Ngĩrü Meruxü̃guxica Rüxĩnücürüxü̃ 
Pexĩgüx, rü pema rü petaãxẽ nax wüxi i 
mexü̃wa pengexmagüxü̃. Rü pegüãxẽwa 
nhaxü̃gu perüxĩnüe: ‘Tataxuma ya texé 
ya taxrüxü̃ poraxe. Rü yixicatátama 
tagutáma guxchaxü̃wa tangexmagü rü 
tagutáma taturae.’ Rü ngẽma nixĩ i 
perüxĩnüe. 9 Notürü pemaxã nüxü̃ chixu 
rü ngürüãchi wüxitama i ngunexü̃gu tá 
pexca̱x ínangu i ngẽma taxre i chixexü̃ 
nax nayuexü̃ i perü ãẽ̱xgacügü i poraexü̃ 
rü nayuexü̃ i pexacügü. Rü nhama wüxi i 
ngexü̃ i yutexü̃rüxü̃ tá pexĩgü rü woo 
nax peyuüechiréxü̃ rü naguxü̃raxü̃xü̃ i 
ẽxü̃guxü̃ i chixexü̃xü̃ nax pecuáxü̃, 
nhanagürü ya Tupana.” 
…… 
 
Tupana rü nanataãxẽxẽxẽ i 
Yerucharéü̃cüã̱x 
 
51
  
4 “Rü nhanagürü ta ga Tupana: 
‘Pa Chorü Duü̃xü̃güx ¡rü choxü̃́ 
iperüxĩnüe! ¡Rü chauga pexĩnüe, Pa 
Iraéutanüxü̃x! Rü chama rü tá 
chanango̱xẽxẽ i ngẽma chorü ore. Rü 
chorü mugü rü guxü̃ i nachixü̃anegüarü 
ngóonexẽẽruxü̃ tá nixĩ. 5 Rü chama rü 
paxa tá chorü duü̃xü̃güétüwa chachogü. 
Rü paxa tá íchananguxü̃xẽxẽ naxme̱xwa i 
norü uanügü. Rü chorü poramaxã tá guxü̃ 
i nachixü̃anegümaxã ichacua̱x. Rü ngẽma 
nachixü̃anegü i yáxü̃wa már-arü tocutüwa 
ngẽxmagüxü̃ rü tá choxü̃ ínanangu̱xẽẽgü 
rü tá chorü poragu nayaxõgü. 6 ¡Rü dücax, 
rü dauxü̃gu perüdaunü rü nhama i 
naanegu perüdaunü! Erü guxü̃ma i ngẽma 
dauxü̃wa nüxü̃ pedauxü̃ rü nhama 
caxixü̃rüxü̃ tá inarütaxu rü nhama i naane 
rü wüxi i naxchiru i ngauxü̃rüxü̃ tá nagu̱x. 
Rü ngẽma duü̃xü̃gü i nawa maxẽxü̃ rü 
nhama murenü yuexü̃rüxü̃ tá nayue. 
Notürü ngẽma maxü̃ i chorü duü̃xü̃güna 
chaxãxü̃ rü taguma nagu̱x. Rü ngẽma 
chorü ngü̃xẽẽ rü guxü̃gutáma 
nangexmaecha’ ”, nhanagürü. 
…… 
 
Yerucharéü̃cüã̱xgü rü norü 
uanüme̱xẽwa ínanguxü̃ 
 
52
  
7 “Rü wüxi i taãxẽ nixĩ nax 
ma̱xpǘneanewa taxca̱x ne 
naxũxü̃ ya yimá orearü ngeruxü̃ i mexü̃ 
i ore taxca̱x nua ngecü rü tamaxã nüxü̃ 
ixucü nax Tupana tüxü̃ rüngü̃xẽẽxü̃ rü 
tüxü̃ ínanguxü̃xẽẽ̱xü̃ naxme̱xwa i tórü 
uanü. Rü tamaxã nüxü̃ nixu nax Tupana 
rü tórü ãẽ̱xgacü yixĩxü̃ i nhu̱xmax. 
…… 
 
Ngúxü̃ tá ninge ya yimá Tupanaarü 
duü̃ ya Cristu notürü tá nüxü̃ 
narüyexeraama 
13 Rü nüma ya Cori ya Tupana rü 
nhanagürü: ‘Yimá chorü duü̃ ixĩcü rü tá 
ISAÍAS 47,  51,   
52 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
542 
norü uanüxü̃ narüporamae rü tá 
chanatachigaxẽxẽ. 14 Notürü muxü̃ma i 
duü̃xü̃gü rü tá namaxã naba̱i̱xãchie i 
ngẽxguma nüxü̃ nadaugügu i nachiwe i 
poraãcü napíxü̃ rü ãũxü̃ rü ngẽmagagu 
marü tama nanaduẽxẽchametüraxü̃. 
15 Rü ngẽxgumarüxü̃ ta rü muxü̃ma i 
duü̃xü̃gü i to i nachixü̃anecüã̱xgü rü tá 
namaxã naba̱i̱xãchie. Rü ngẽma 
ãẽ̱xgacügü rü ngẽxguma nüxü̃ 
nadaugügu i ngẽma naxüxü̃ rü tá 
nape̱xewa nachianegümare rü 
taxuxü̃táma nixugüxe, erü tá nüxü̃ 
nadaugü i ngẽma taguma nüxü̃ 
nadaugüxü̃ rü tá nüxü̃ nacua̱xgü i 
ngẽma taguma nhuxgu texéwa nüxü̃ 
naxĩnüexü̃’, nhanagürü ga Tupana.” 
 
53
  
1 “¿Texé tá tayaxõ ga yema ore 
ga nüxü̃ ixuxü̃? ¿Rü texéca̱x 
nixĩ ga nango̱xẽxẽãxü̃ ga norü pora ya 
Cori ya Tupana? 2 Rü nüma ya Cori ya 
Tupana rü nanaxwa̱xe ya yimá norü 
duü̃ rü nhama wüxi i nanetü i 
ngexwaca̱x rüxüxü̃ rü naxchúma̱xã i 
waixümü i paanewa ixücuxü̃rüxü̃ nax 
yixĩxü̃. Rü nüma rü tama namechiwe rü 
ngẽmaca̱x taxúxeaxü̃́ma nangúchaü̃. 3 Rü 
ga duü̃xü̃gü rü tama naga naxĩnüechaü̃, 
rü nüxü̃ naxoe. Rü nüma rü wüxi ga 
duü̃ ga poraãcü ngúxü̃ ingecü nixĩ, rü 
namaxã nixü nax ngúxü̃ yangexü̃. Rü 
yixema rü yexguma nüxü̃ idaugügu rü 
tama nüxü̃ tacua̱xgüchaü̃ rü nhama 
wüxi i duü̃xü̃ i taxuwama mexü̃rüxü̃ 
tayaxĩxẽxẽ. Rü yemaacü nüxü̃ taxoe rü 
tama tanayauxgüchaü̃. 4 Notürü ga 
nüma rü nayange ga tórü da̱xaweanegü 
rü tórü guxchaxü̃gü rü yemagagu nixĩ 
ga ngúxü̃ yangexü̃. Rü yixema nagu 
rüxĩnüegu rü noxrütama chixexü̃gagu 
nixĩ ga Tupana ngúxü̃ nüxü̃ ingexẽẽxü̃ 
rü napoxcuãxü̃ rü ãne nüxü̃ yangexẽẽxü̃. 
5 Notürü tórü chixexü̃gagu nixĩ ga 
napi̱xẽẽgüãxü̃. Rü tórü pecádugagu nixĩ 
ga ngúxü̃ yangexü̃. Notürü yema ngúxü̃ 
nax yangexü̃gagu nixĩ ga Tupana 
tamaxã rüngüxmüxü̃. Rü yema norü 
o̱xrigügagu nixĩ ga taxca̱x yataanegüxü̃. 
6 Rü guxãma ga yixema rü itarütauxe 
nhama carnérugü irütauxexü̃rüxü̃. Yerü 
wüxichigü ga yixema rü nagu taxĩ ga 
tóxrütama ngúchaü̃. Notürü nüma ga 
Cori ya Tupana rü gumá norü duü̃cüxü̃ 
nayangexẽxẽ ga guxü̃ma ga tórü 
chixexü̃gü. 7 Rü nanacua̱i̱xgü, notürü 
nüma rü nügü inaxã rü tama nügüétüwa 
nidexa. Rü nhama carnéru i ma̱xwa 
nagagüxü̃rüxü̃ namaxã nixĩgü. Notürü 
nüma rü nachianemare nhama wüxi i 
carnéru i yo̱xta̱xawa nagagüxü̃rüxü̃. 8 Rü 
ma̱xwa nanagagü woo taxuxü̃ma ga 
chixexü̃ naxü, rü tataxuma ga texé ga 
ínapoxü̃xe. Rü taxúema texé naétüwa 
tachogü. Rü ínanata̱xüchigü ga nhama 
ga naanewa. Rü chautanüxü̃güarü 
chixexü̃gagu nayama̱xgü. 9 Rü duü̃xü̃gü 
ga ichixexü̃xü̃tagu nanata̱xgü. Rü 
duü̃xü̃gü i chixri maxẽxü̃ 
íta̱xgüxü̃tanügu nanata̱xgü. Rü yemaacü 
namaxã nixĩgü woo taguma namáeta rü 
taguma doramaxã texéxü̃ nawomüxẽxẽ. 
10 Rü Cori ya Tupanaarü ĩnü nixĩ nax 
ngúxü̃ yangexü̃. Rü nüma rü nügü naxã 
naxca̱x ga tórü chixexü̃gü. Rü ngẽmaca̱x 
nüxü̃́ nangexma i maxü̃ i taguma gúxü̃ 
rü tá tamuxũchi ya yíxema noxrü 
ixĩgüxe. Rü nagagu nixĩ i mea 
ínanguxuchixü̃ i ngẽma Tupana nagu 
rüxĩnüxü̃. 11 Notürü nawena ga yema 
poraãcü ngúxü̃ nax yangexü̃ rü nayuxü̃ 
ISAÍAS 52 
,  
53 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
543 
rü wena tá namaxü̃. Rü yimá Tupanaarü 
duü̃ rü tá nataãxẽ erü tá tüxü̃ nadau ya 
muxetama ya marü Tupanape̱xewa 
imexe nagagu nax tümaarü chixexü̃ca̱x 
nayuxü̃. 12 Rü ngẽmaca̱x i nüma ya 
Tupana rü tá nanatachigaxẽxẽ, rü tá 
ngẽma iporaexüchixü̃tanüwa 
nanangexmaxẽxẽ, yerü nügü inaxã nax 
pecáduca̱x nayuxü̃ca̱x. Rü nüma ga 
duü̃xü̃gü rü nhama wüxi i máetaxü̃rüxü̃ 
nayaxĩxẽxẽ, notürü ga nüma rü guxü̃ma 
ga duü̃xü̃güarü pecádu ninge nax 
yemaacü naétüwa nachogüxü̃ca̱x ga 
yema pecáduã̱xgüxü̃.” 
…… 
 
Taxü̃ i ngü̃xẽẽxü̃ nixu ya 
 
Cori ya Tupana 
 
55
  
1 “¡Rü guxãma ya texé ya 
ita̱xawaexe rü nua taxĩ rü 
tayaxaxegü! ¡Rü yíxema ngearü 
diẽruã̱xgüxe rü nua taxĩ rü trígu rü wíũ 
rü léchica̱x tadaugü rü ngetanüãcü 
tanangõ̱xgü rü taxaxegü! 2 ¿Rü 
ta̱xacüca̱x i diẽrumaxã penaxütanü i 
ngẽma tama õna ixĩxü̃? ¿Rü ta̱xacüca̱x 
penaxütanü i ngẽma tama nawa 
itaãxẽxü̃? ¡Rü mea choxü̃́ iperüxĩnüe rü 
tá mexü̃ i õna pengõ̱xgü rü õna i 
chíxü̃maxã tá pengãxpütüwe! 
…… 
6 ¡Rü naga pexĩnüe ya Cori ya Tupana 
rü nhama rü ta pexna naxu! ¡Rü nüxna 
peca rü nhama rü ta pexna 
nangaixcama! 7 Rü ngẽma duü̃xü̃ i 
chixecümaxü̃, rü name nixĩ i nüxü̃ 
narüxo i ngẽma nacüma i chixexü̃. Rü 
ngẽma duü̃xü̃ i chixexü̃gu rüxĩnüxü̃, rü 
name nixĩ i nüxü̃ narüxo i ngẽma 
chixexü̃ i nagu naxĩnüxü̃. ¡Rü Cori ya 
Tupanaca̱x pewoegu! Rü tá nüxü̃́ 
pengechaü̃tümüxü̃gü. ¡Rü naxca̱x 
pewoegu ya tórü Tupana! Erü nüma rü 
ínamemare nax pexü̃́ nüxü̃ nangümaxü̃ i 
perü chixexü̃gü. 8 Erü nüma ya Tupana 
rü nhanagürü: ‘Ngẽma chama nagu 
charüxĩnüxü̃ rü tama perü ĩnümaxã 
nawüxigu. Rü ngẽma chama chaxüxü̃ rü 
tama pema pexüxü̃maxã nawüxigu. 9 Rü 
ngẽxgumarüxü̃ i dauxü̃guxü̃ i naane rü 
nhama i naaneétüwa nax nangexmaxü̃, 
rü ngẽxgumarüxü̃ ta nixĩ i ngẽma chorü 
ĩnü rü perü ĩnüétüwa nangexma rü 
ngẽma chaxüxü̃ rü ngẽma pexüxü̃étüwa 
nangexma. 10 Rü yimá pucü rü ngẽma 
gáuxü̃ rü dauxü̃wa narüyi rü tama wena 
dauxü̃wa naxĩ, notürü nayawaixẽxẽ i 
waixümü nax naxügüxü̃ca̱x i nanetügü 
rü ngẽmaãcü nangexmaxü̃ca̱x i naxchire 
nax inatoxü̃ca̱x rü norü o nax 
nangṍxü̃ca̱x. 11 Rü ngẽxgumarüxü̃ ta nixĩ 
i ngẽma chorü ore i chauã̱xwa íxũxũxü̃. 
Rü taxũtáma ngẽmaãcümare cha̱u̱xca̱x 
natáegu. Rü ngẽma chorü oregagu rü tá 
ningu rü naxü i ngẽma chama 
chanaxwa̱xexü̃ rü ngẽma nüxü̃ chixuxü̃’, 
nhanagürü ya Tupana.” 
…… 
 
Iraéutanüxü̃gü rü norü 
chixexü̃gagu napoxcue 
 
59
  
1 “Rü ngẽma Tupanaarü pora rü 
guxü̃guma 
nanaxa̱ixrügumaraxü̃ rü guxü̃guma 
ningu nax chixexü̃wa tüxü̃ 
ínanguxü̃xẽẽ̱xü̃ca̱x. Rü ngẽxgumarüxü̃ ta 
i nüma rü tama nangauxchi̱xẽ, rü 
ngẽmaca̱x guxü̃guma tüxü̃ naxĩnü ega 
nüxna icaxgu. 2 Notürü yema perü 
chixexü̃gü ga pexüxü̃ rü Tupanacha̱xwa 
ISAÍAS 53 
,  55,   
59 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
544 
pexü̃ nitoxyepe̱xe. Rü ngẽma perü 
pecádugügagu pexcha̱xwa nügü 
nidüxchametü ya Tupana nax ngẽmaãcü 
tama pexü̃ naxĩnüxü̃ca̱x.” 
…… 
 
Tupanaarü ngü̃xẽẽca̱x ínaca i Ichaía 
 
64
  
1 “¡Ẽcü ínangegü i ngẽma 
caixanexü̃ i dauxü̃wa 
ngẽxmaxü̃, Pa Tupanax, nax ngẽ́ma 
ícurüxĩxü̃ca̱x rü 
cunaxĩã̱xãchitanüxẽẽxü̃ca̱x ya 
ma̱xpǘnegü i ngẽxguma ícunguxgu! 2 Rü 
ngẽxguma núma cuxũxgu rü nhama üxü 
i chuchuxü̃necü ixaxexẽẽxü̃rüxü̃ tá nixĩ, 
rü nhama dexá i docachiüxü̃rüxü̃ tá nixĩ. 
Rü ngẽxguma i ngẽma curü uanügü rü 
tá nüxü̃ nacua̱xgü nax aixcuma 
cungexmaxü̃ rü ngẽma nachixü̃anegüarü 
duü̃xü̃gü rü tá cupe̱xewa nidu̱xrue. 3 Rü 
yexguma guma ma̱xpǘnegügu 
ícurüxĩ̱xgu rü Moichépe̱xewa 
cunaxü̱xgux ga yema ãũcümaxü̃ ga tama 
duü̃xü̃gü nagu irüxĩnüexü̃, rü guma 
ma̱xpǘnegü rü cupe̱xewa rü 
nixĩã̱xtanücüxü. 4 Rü taguma texé 
nachiga taxĩnü rü texé nüxü̃ tadau nax 
nangexmaxü̃ i to i tupana i naxüxü̃ i 
ngẽma cuma cuxüxü̃ tümaca̱x ya 
yíxema cugu yaxõgüxe. 5 Rü cuma rü 
tüxü̃ cuyaxu ya yíxema tümaarü 
taãxẽmaxã mexü̃ üxe rü nüxna 
cua̱xãchixe nax tanaxüxü̃ i ngẽma cuma 
cunaxwa̱xexü̃. Notürü i nhu̱xmax i cuma 
rü tomaxã cunu erü cupe̱xewa chixexü̃ 
taxügü rü nũxcümacürüwatama tama 
cuga taxĩnüe. 6 Rü guxãma i toma rü 
cupe̱xewa rü duü̃xü̃gü i ixãũãchixü̃ 
tixĩgü. Rü woo i ngẽma taxüxü̃ i toxca̱x 
rümexü̃, rü cupe̱xewa rü nhama wüxi i 
wexá i ãũãchixü̃rüxü̃ nixĩ. Rü guxãma 
chixexü̃gu tayitanü nhama naixatügü i 
pagüxü̃ irüyixü̃rüxü̃. Rü ngẽma tórü 
chixexü̃gü rü nhama buanecü ta̱xacü 
cuenagütanüxü̃rüxü̃ chixexü̃wa tüxü̃ 
nagagü. 7 Rü tataxuma ya texé ya 
cumaxã idexáxe rü pora üxe nax 
cuxü̃tawa ngü̃xẽẽca̱x ítaca̱xaxü̃. Rü 
ngẽma torü chixexü̃gagu nixĩ i 
toxcha̱xwa iquicúxü̃ rü toxü̃ ícuwogüxü̃. 
8 Notürü ngẽmaétüwa, Pa Corix, Pa 
Tupanax, rü cuma nixĩ i Tonatü quixĩxü̃. 
Toma rü waixümü tixĩgü rü cuma nixĩ i 
torü üruxü̃ quixĩxü̃. Rü guxãma i tomax 
rü cumatama toxü̃ cuxü. 9 Pa Corix, Pa 
Tupanax ¡tauxü̃́ i tomaxã cunuxũchixü̃! 
¡Rü tauxü̃́ i nüxna cucua̱xãchixü̃ ga 
yema chixexü̃ ga taxüxü̃! ¡Rü dücax, 
nagu rüxĩnü nax curü duü̃xü̃gü 
tixĩgüxü̃!” 
…… 
 
Cori ya Tupana rü duü̃xü̃gümaxã 
mexü̃ naxuegu 
 
65
  
17 “Rü Cori ya Tupana rü 
nhanagürü: ‘Dücax, rü guxü̃ma 
i ngẽma dauxü̃wa nüxü̃ idauxü̃ rü 
ngexwaca̱xü̃xü̃ tá chaxü. Rü 
ngẽxgumarüxü̃ ta i nhama i naane rü to 
i ngexwaca̱xü̃xü̃ tá chaxü. Rü ngẽma 
nüxíraxü̃xü̃ rü marü tá nüxü̃ itarüngüma 
rü taxúetáma texé nhuxgu nüxna 
tacua̱xãchi. 18 Rü name nixĩ nax 
guxü̃guma namaxã petaãxẽgüxü̃ i 
ngẽma tá chaxüxü̃. Erü tá chanaxü ya 
wüxi ya ngexwaca̱xü̃ne ya Yerucharéü̃ i 
taxuxü̃ma i chixexü̃ nawa ngexmane. Rü 
ngẽma duü̃xü̃gü i nawa maxẽxü̃ rü tá 
aixcuma nataãxẽgü. 19 Rü chama rü tá ta 
namaxã chataãxẽ ya yima ĩane ya 
ISAÍAS 59 
,  64,   
65 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
545 
Yerucharéü̃ rü tá namaxã chataãxẽ i 
ngẽma chorü duü̃xü̃gü i nawa maxẽxü̃. 
Rü yima ĩanewa rü marü taxũtáma nüxü̃ 
taxĩnü i axu rü taxúetáma ngúxü̃ tinge 
rü ngẽmagagu aita taxü. 20 Rü ngẽ́ma rü 
tataxuma ya buxe ya noxretama i 
ngunexü̃ tamaxü̃ rü paxa yúxe, rü bai ya 
yaxguã̱x ya tama mea yarüyaexe. Rü 
yíxema 100 ya taunecü tüxü̃́ ngẽxmaxe 
yuxe rü tá ngextü̱xütama nixĩ. Rü 
yíxema tama 100 ya taunecüwa nguxe 
nax tayuxü̃ rü tümaarü 
chixexü̃gagutama paxa tayu. 
…… 
23 Rü taxũtáma notüca̱xma naxüane i 
duü̃xü̃gü, rü nataxutáma i naxacügü i 
paxa yuexü̃. Erü nümagü rü ngẽma 
duü̃xü̃gü i Tupana nüxü̃ rüngü̃xẽẽxü̃taxa 
nixĩgü. Rü ngẽxgumarüxü̃ tá ta Tupana 
nüxü̃ narüngü̃xẽẽ i ngẽma 
nataagütanüxü̃gü. 24 Rü naxü̃pa nax 
nüma choxna nacagüexü̃, rü chama ya 
Tupana rü marü nüxü̃ changãxü̃. Rü 
naxü̃pa nax yanachianegüxü̃ nax choxna 
nacagüexü̃, rü chama rü marü nüxü̃ 
chaxĩnü. 25 Rü ngẽma airu i 
naixnecücüã̱x rü tá carnérumaxã 
wüxiwa nachibüe. Rü yima ai ya leóü̃ rü 
wocarüxü̃ tá maxẽ nango̱x. Rü ngẽma 
ãxtape rü marü taxũtáma tüxü̃ nangõ̱x, 
erü ngẽma waixümü tá nixĩ i nawemü. 
Rü guxü̃nema ya yima ma̱xpǘne ya 
chapata nawa ngexmane rü tataxuma ya 
texé ya chixexü̃ üxe’, nhanagürü ya Cori 
ya Tupana.” 
……  
ISAÍAS 65 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
546 
 
Cori ya Tupana rü Yeremíaxü̃ 
naxuneta norü puracüca̱x 
 
1
  
1 Rü nhaa nixĩ ga Tupanaarü ucu̱xẽ 
ga Yeremíamaxã nüxü̃ yaxuxü̃. Rü 
nüma ga Yeremía rü chacherdóte ga 
Irichía nane nixĩ. Rü ĩane ga Anatógu 
naxãchiü̃ ga Bẽyamítanüxü̃arü naanewa. 
2 Rü yexguma Amú nane ga Yochía rü 
marü 13 ga taunecü ãẽ̱xgacü yixĩxgu ga 
Yudáanewa, rü nüma ga Tupana rü 
Yeremíamaxã nidexa. 3 Rü yexgumarüxü̃ 
ta Yeremíamaxã nidexa ga Cori ya 
Tupana ga yexguma Yochía nane ga 
Yoachĩ́ ãẽ̱xgacü ixĩxgu ga Yudáanewa. 
Rü yemaacü namaxã nidexa nhu̱xmata 
nai ga Yochía nane ga Yedequía rü 11 
ga taunecü yanguxẽxẽã nax ãẽ̱xgacü 
yixĩxü̃ ga Yudáanewa. Rü yexguma 
gumá taunecüarü 5 ga tauemacüwa 
nanguxgu nixĩ ga Yerucharéü̃cüã̱x ga 
duü̃xü̃gü ga to ga nachixü̃anewa 
nagagüaxü̃. 4 Nüma ga Cori ya Tupana 
rü chamaxã nidexa rü nhanagürü choxü̃: 
5 “Rü yexguma taxũta cuxü̃ chango̱xẽẽgu 
rü woetama marü chama cuxü̃ 
chaxuneta nax choxrü quixĩxü̃. Rü 
naxü̃pa nax cubuxü̃ rü chama rü marü 
cuxü̃ chayaxu rü nachixü̃anegüarü 
orearü uruxü̃ cuxü̃ chixĩxẽxẽ”, 
nhanagürü. 6 Rü yexguma ga chamax rü 
chanangãxü̃ rü nhachagürü: “Dücax, Pa 
Corix, Pa Tupanax, chama rü 
changextü̱xüxüchi rü tama nüxü̃ 
chacua̱x nax nhuxãcü chidexaxü̃”, 
nhachagürü. 7 Notürü nüma ga Cori ya 
Tupana rü choxü̃ nhanagürü: “¡Tauxü̃́ i 
nüxü̃ quixuxü̃ nax cungextü̱xüxü̃! Rü 
chanaxwa̱xe i chama cuxü̃ íchamuxü̃wa 
nax cuxũxü̃. Rü tá nüxü̃ quixu i ngẽma 
chama cuxü̃ chamuxü̃ nax nüxü̃ 
quixuxü̃. 8 ¡Rü tauxü̃́ i texéxü̃ cumuü̃xü̃! 
Erü chama rü tá chacuxü̃tagu nax cuxü̃ 
íchapoxü̃xü̃ca̱x. Rü chama ya Cori ya 
Tupana nixĩ i cumaxã nüxü̃ chixuxü̃ i 
nhaa chorü ore”, nhanagürü. 9 Rü 
nhu̱xũchi nüma ga Cori ya Tupana rü 
chauã̱x ningṍgü rü nhanagürü choxü̃: 
10 “Rü nhu̱xmax i chama rü cuxna 
chanaxã i chorü ore nax ngẽmamaxã 
cuyaxucu̱xẽgüxü̃ca̱x i ngẽma ãẽ̱xgacügü 
rü duü̃xü̃gü i guxü̃ i nachixü̃anecüã̱xgü. 
Rü ngẽxguma tama naga naxĩnüegu i 
ngẽma chorü ore i namaxã nüxü̃ 
quixuxü̃, rü chama rü choxü̃́ nangexma i 
pora nax chanamuxü̃ca̱x i norü uanügü 
 
JEREMIAS 
 
(Yeremía) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
547 
nax nagu napogüexü̃ca̱x i norü ĩanegü 
rü ínawoxü̃ãxü̃ca̱x i norü duü̃xü̃gü rü 
ngẽmaãcü iyanaxoxü̃ca̱x i 
nachixü̃anegü. Notürü ngẽma naga 
ĩnüexü̃ i chorü ore i namaxã nüxü̃ 
quixuxü̃ rü ngẽxgumarüxü̃ ta choxü̃́ 
nangexma i pora nax wena 
ichanachixẽẽxü̃ rü chanatachigaxẽẽxü̃”, 
nhanagürü ga Tupana. 
…… 
13 Rü nüma ya Cori rü wena chamaxã 
nidexa rü choxna naca rü nhanagürü: 
“¿Ta̱xacü nixĩ i nüxü̃ cudauxü̃?” 
nhanagürü. Rü chama rü chanangãxü̃ rü 
nhachagürü: “Nüxü̃ chadau ya wüxi ya 
buetare ya idocacü rü nórchiguama 
baãcuchaü̃cü i Yudáarü naanewa”, 
nhacharügü. 14 Rü yexguma ga nüma ga 
Cori ya Tupana rü chamaxã nüxü̃ nixu 
rü nhanagürü: “Ngẽma taxü̃ i guxchaxü̃ 
i nórchiwaama ixügüxü̃ rü tá nüxna 
nangu i guxü̃táma i duü̃xü̃gü i nua 
Yudáanewa maxẽxü̃. 15 Rü chama ya 
Cori ya Tupana rü aixcuma nüxü̃ chixu 
rü tá naxca̱x changema i guxü̃ma i 
nachixü̃anegüarü ãẽ̱xgacügü i 
nórchiwaama ngẽxmagüxü̃. Rü nua 
Yudáanewa tá naxĩ. Rü ngẽma 
ãẽ̱xgacügü rü Yerucharéü̃ca̱x íxücuxü̃gu 
tá nananu i norü tochicaxü̃gü nape̱xegu 
ya yima ĩanearü poxeguxü̃ rü nape̱xegu 
ya yima náigü ya ĩanegü ya Yudáanewa 
ngẽxmagüne. 16 Rü ngẽma tá nixĩ i 
ngẽma poxcu i namaxã chaxueguxü̃ i 
ngẽma duü̃xü̃gü i chixexü̃ ügüxü̃ rü 
choxna ixĩgachixü̃. Erü nüxü̃ 
nicua̱xüxü̃gü i ngẽma 
tupanachicüna̱xãgü i to i 
nachixü̃anecüã̱xgü ügüxü̃ rü ãmare 
naxca̱x ínagugü. 17 ¡Rü nhu̱xmax i 
cumax, rü inachi rü cugü naporaxẽxẽ, 
rü ngẽma duü̃xü̃gütanüwa naxũ rü 
namaxã nüxü̃ yarüxu i ngẽma chama 
cumaxã nüxü̃ chixuxü̃! ¡Rü tauxü̃́ i nüxü̃ 
cumuü̃xü̃! Erü ngẽxguma taxũtáma 
ngẽma cumaxã nüxü̃ chixuxü̃ãcüma 
cunaxü̱xgux, rü chama rü tá ngẽma 
duü̃xü̃güpe̱xewa cuxü̃ chamuü̃xẽxẽ. 
18 Rü nhu̱xmax i chamax, rü pora cuxna 
chaxã. Rü nhama wüxi ya ĩane ya 
meama ípoxegunerüxü̃ rü wüxi ya caxta 
ya férunaxca̱xrüxü̃, rü nhama poxeguxü̃ 
i brṍchenaxca̱xrüxü̃ cuxü̃ chixĩxẽxẽ nax 
ngẽmaãcü tama cumuü̃ãcüma 
cuxunagüxü̃ i chorü ore nape̱xewa i 
Yudáanecüã̱xarü ãẽ̱xgacügü rü 
chacherdótegü rü guxü̃ma i duü̃xü̃gü i 
Yudáanewa ngẽxmagüxü̃. 19 Rü nümagü 
rü tá cumaxã nanueama, notürü 
taxũtáma cuxü̃ narüporamaegü. Erü 
chama rü tá chacuxü̃tagu rü cuxna 
chadau rü cuxü̃ íchapoxü̃. Rü 
chamatama ya Cori ya Tupana nixĩ i 
nüxü̃ chixuxü̃ i nhaa chorü ore.” 
 
Iraéutanüxü̃gü rü tama 
Tupanaga naxĩnüe 
 
2
  
1 Rü yexguma ga nüma ga Cori ya 
Tupana rü chamaxã nidexa rü 
nhanagürü: 2 “¡Dücax, ngẽ́ma naxũ rü 
namaxã idexa i ngẽma Yerucharéü̃cüã̱x i 
duü̃xü̃gü! ¡Rü nataga nax mea nüxü̃ 
naxĩnüexü̃ca̱x i nhaa chorü ore i nhaxü̃!: 
‘Rü chama ya Tupana rü nüxna 
chacua̱xãchi rü yexguma noxri 
peyaxõgügu rü mea chauga pexĩnüe. Rü 
yexguma noxri chorü duü̃xü̃gü pexü̃ 
chixĩxẽẽgu, rü choxü̃ pengechaü̃gü 
nhama wüxi i nge i ngexwaca̱x ãtecü rü 
ngĩtexü̃ ngechaü̃cürüxü̃. Rü yema choxü̃ 
JEREMIAS 1 
,  
2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
548 
nax pengechaü̃xü̃gagu rü chawe perüxĩ i 
ngextá ínachianexü̃wa ga taxuxü̃ma 
írüxüxü̃wa. 3 Rü pemax, Pa 
Iraéutanüxü̃gü rü aixcumama chagu 
perüxĩnüe ga yexguma, rü pema nixĩ ga 
mexü̃ ga chorü õgütanüxü̃gü pexĩgüxü̃. 
Rü ngẽxguma texé chixexü̃ pemaxã 
ü̱xgux rü chama rü pexca̱x tüxü̃ 
chapoxcu, rü tümaca̱x yéma chanamu i 
guxchaxü̃gü.’ Rü chamatama ya Cori ya 
Tupana nixĩ i nüxü̃ chixuxü̃ i ngẽma 
ore”, nhanagürü. 4 ¡Pa Yacútaagü i 
Iraéutanüxü̃güx, rü iperüxĩnüe i norü 
ore ya Cori ya Tupana! 5 Rü nüma ya 
Cori ya Tupana rü nhanagürü pexü̃: 
“¿Ta̱xacürü chixexü̃ chawa nüxü̃ 
inayangaugü ga perü o̱xigü rü yemaca̱x 
choxna yaxĩgachixü̃ rü nawe naxĩxü̃ ga 
tupananetachicüna̱xãgü ga ngearü 
maxü̃ã̱xgüxü̃? Rü yemagagu taxuwama 
nügü namexẽẽgü. 6 Rü nüma ga perü 
o̱xigü rü choxü̃ inarüngümae nax chama 
ya Cori ya Tupana yixĩxü̃ ga Eyítuanewa 
íchanguxü̃xẽẽ̱xü̃. Rü chama nixĩ ga 
íchayagagüxü̃ nagu ga yema naane ga 
chianexü̃ ga taxuxü̃ma nawa rüxüxü̃. Rü 
yéma ínamáxpü̱xanexü̃wa ga ínangearü 
dexáã́xü̃wa chanagagü ga 
ínaxãũcümaxü̃wa rü taxúema nagu 
ãchiü̃xü̃wa, rü taxúema ixüpetüxü̃wa. 
7 Rü chama nixĩ i nhaa naane i guxü̃ 
nawa rüxüxü̃wa chanagagüxü̃ nax 
yemaacü nangõ̱xgüaxü̃ca̱x ga nanetüarü 
ogü ga rümemaegüxü̃, notürü i pemax 
rü nua pexĩ rü chixexü̃ nawa pexügü i 
nhaa chorü naane rü ngẽmaãcü naxchi 
choxü̃ pexaiexẽxẽ i nhaa naane i choxrü 
ixĩxü̃. 8 Rü ngẽma perü chacherdótegü 
rü tama cha̱u̱xca̱x nadaugü, rü ngẽma 
perü ucu̱xẽruü̃gü rü tama choxü̃ 
nayauxgü. Rü ngẽma perü ãẽ̱xgacügü rü 
chamaxã nanue, rü ngẽma perü orearü 
uruü̃gü rü Baáchigaxü̃ama nixugüe rü 
ngẽma ngearü maxü̃ã́xü̃ i 
naxchicüna̱xãwe narüxĩ. 
 
Tupana rü nayadaxẽxẽ nax nanuxü̃ 
namaxã i Iraéutanüxü̃gü 
9 Rü ngẽmaca̱x i chamax ya Cori ya 
Tupana rü pemaxã nüxü̃ chixu rü ngẽma 
perü chixexü̃gagu tá pemaxã chanuecha 
i pemax rü woo penegü rü petaagü. 
10-11 ¡Rü ẽcü ngẽma nachixü̃anegü i 
yáxü̃wa ngẽxmagüxü̃wa pexĩ, rü 
peyangugü rü ngoxi ngẽma 
nachixü̃anecüã̱xgü rü norü 
tupanachicüna̱xãgüxü̃ naxoe, ngẽma 
pema choxü̃ nax pexoexü̃rüxü̃! Rü woo 
ngẽma capaxũgü i oéstewa 
ngẽxmagüxü̃wa pexĩ, rüe̱xna Chedáruarü 
chianexü̃ i léstewa ngẽxmaxü̃wa pexĩ, rü 
ngẽ́ma rü taxũtáma nüxü̃ ipeyangau nax 
ngẽma nachixü̃anecüã̱xgü, rü norü 
tupanachicüna̱xãgüxü̃ naxoexü̃ woo 
tama chauxrüxü̃ Tupanaxüchi nax 
yixĩxü̃. Notürü i chamax nax perü 
Tupana ya üünecü chixĩxü̃ rü choxü̃ 
ípeta̱x naxca̱x i ngẽma 
tupananetachicüna̱xãgümare i 
taxuwama mexü̃”, nhanagürü ya 
Tupana. 
…… 
 
Cori ya Tupana rü 
Iraéuanecüã̱xmaxã rü 
Yudáanecüã̱xmaxã nüxü̃ nixu nax 
nüxü̃ naxoexü̃ca̱x i norü chixexü̃gü 
 
3
  
6 Rü yexguma Yochía ãẽ̱xgacü 
ixĩxgu ga Yudáanewa rü yexguma 
nixĩ ga Cori ya Tupana ga choxü̃ nhaxü̃: 
JEREMIAS 2 
,  
3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
549 
“¿Nüxü̃ cudauxü̃ i ngẽma naxügüxü̃ i 
ngẽma Iraéuanecüã̱xgü i tama 
ixĩnüechaü̃xü̃? Rü nümagü rü 
ma̱xpǘnegüwa rü naixtüü̃güwa rü 
tupananetachicüna̱xãxü̃ nicua̱xüxü̃gü rü 
ngẽmaãcü choxna nixĩgachi nhama 
wüxi i nge i ngĩtena ngeãxẽcürüxü̃. 7 Rü 
chama nagu charüxĩnügu rü chi yema 
chixexü̃ nax naxügüxü̃guwena rü 
cha̱u̱xca̱x nawoegu i ngẽma 
Iraéuanecüã̱xgü, notürü tama cha̱u̱xca̱x 
nawoegu. Rü natanüxü̃gü ga 
Yudáanecüã̱xgü ga tama yaxõgüxü̃ rü 
yemaxü̃ nadaugü. 8 Rü yexgumarüxü̃ ta 
nüxü̃ nadaugü nax chama rü nüxü̃ 
chaxoxü̃ rü íchanawogüxü̃ ga yema 
Iraéuanecüã̱xgü naxca̱x ga yema 
chixexü̃ ga naxügüxü̃. Notürü nümagü 
ga yema Yudáanecüã̱xgü rü yema 
Iraéuanecüã̱xgürüxü̃ chixexü̃ naxügü rü 
tama choxü̃ namuü̃e. Rü nümagü rü ta 
rü nagu namaxẽ ga yematama chixexü̃. 
9 Rü tama naxca̱x nachixe ga yema 
chixexü̃ ga naxügüxü̃ rü yemaacü norü 
taãxẽmaxã nanaxügü. Rü tama chauga 
naxĩnüechaü̃ rü yemaca̱x nutanaxca̱x ga 
norü tupanachicüna̱xã rü nainaxca̱x ga 
norü tupanachicüna̱xãxü̃ nicua̱xüxü̃gü. 
10 Rü yemaétüwa rü ngẽma 
Yudáanecüã̱xgü i duü̃xü̃gü i tama 
chauga ĩnüexü̃ rü woo nagu narüxĩnüe 
nax cha̱u̱xca̱x nawoeguxü̃, notürü tama 
aixcuma cha̱u̱xca̱x nawoegu rü choxü̃ 
nawomüxẽẽgümare. Rü chamatama ya 
Cori ya Tupana nixĩ i nüxü̃ chixuxü̃ i 
ngẽma. 
…… 
22 ¡Rü cha̱u̱xca̱x pewoegu, Pa 
Chauxacügü ya Tama Ixĩnüechaxü̃xex! 
Rü chama rü tá pexü̃́ nüxü̃ icharüngüma 
i ngẽma perü pecádugü”, nhanagürü ya 
Cori ya Tupana. Rü nümagü rü 
Tupanaxü̃ nangãxü̃gü rü nhanagürügü: 
“Daxegü tixĩgü. Rü cuxca̱x taxĩ erü 
cuma nixĩ i torü Cori ya Tupana 
quixĩxü̃”, nhanagürügü. 
…… 
 
Yeremía rü tupauca ga taxü̃newa 
nüxü̃ nixu ga Tupanaarü Ore 
 
7
  
1 Rü nüma ga Cori ya Tupana rü 
Yeremíamaxã nidexa rü nhanagürü 
nüxü̃: 2-3 “¡Ngẽxma chapataarü ĩã̱xgu 
nachi rü ngẽ́ma duü̃xü̃gümaxã nüxü̃ ixu 
i nhaa ore: ‘Pa Duü̃xü̃gü i Yudátanüxü̃gü 
i nhaa Ĩã̱xwa Ichocuxü̃ nax Corixü̃ 
Peyarücua̱xüü̃güxü̃ca̱x, rü dücax, rü 
iperüxĩnüe i norü ore ya tórü Cori ya 
Tupana ya Yudátanüxü̃étüwa 
ngẽxmacü!’ Rü nüma rü nhanagürü: 
‘¡Penamexẽxẽ i perü maxü̃ rü nüxü̃ 
perüxoe i pecüma i chixexü̃ i 
chape̱xewa pexügüxü̃! Rü ngẽmaãcü tá 
nixĩ i nhama i naanewa i nüxü̃ 
chama̱xnetaxü̃ i perü maxü̃.’ 4 ¡Rü tauxü̃́ 
i nüxü̃́ peyaxõgüxü̃ i ngẽma duü̃xü̃gü i 
pexü̃ womüxẽẽgüxü̃ rü nhagüxü̃: ‘Nua 
Yerucharéü̃wa nangexma ya yima Cori 
ya Tupanapata rü ngẽmaca̱x 
taxucürüwa Tupana nanapoxcu ya daa 
ĩane woo chixexü̃ ixügüxgu’, nhagüxü̃! 
5-7 Notürü ngẽxguma chi penamexẽẽ̱xgu 
i perü maxü̃ rü nüxü̃ perüxoegu nax 
chixexü̃ pexügüxü̃, rü chi wüxichigü 
pegü pengechaü̃gügu rü aixcumaxü̃ 
pegümaxã pexuxgu, rü chi mea nüxü̃́ 
penaxütanügu i ngẽma to i 
nachixü̃anecüã̱xgü i pexü̃́ puracüexü̃, rü 
chi mea namaxã ipecua̱xgux i ngẽma 
taxcutagü rü yutegüxe, rü chi tama 
JEREMIAS 3,   
7 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
550 
nhaa nachicagu notüca̱xmamare tüxü̃ 
pima̱xgu ya yíxema tama chixexü̃ 
ügüchiréxe, rü chi nüxü̃ perüxoegu nax 
nüxü̃ pecua̱xüü̃güxü̃ i ngẽma 
tupanachicüna̱xã i ngearü maxü̃ã́xü̃ i 
pegütama namaxã pechixexẽẽgüxü̃, rü 
ngẽxguma i chama rü tá nawa pexü̃ 
chamaxẽxẽxẽ i nhaa naane ga perü 
o̱xigüna chaxãxü̃ nax guxü̃gutáma noxrü 
yixĩxü̃ca̱x. 8 Rü pemax, Pa 
Yerucharéü̃cüã̱xgüx, rü ngẽma nax daa 
perü ĩanewa nangexmaxü̃ca̱x ya 
chapata, rü ngẽmaca̱x nagu perüxĩnüe 
rü marü taxũtáma pexü̃ chapoxcue 
naxca̱x i perü chixexü̃. Notürü 
pegütama namaxã pewomüxẽẽgümare i 
ngẽma perü ĩnü. 9 Erü pengĩ́e, rü 
pemáetagü, rü nai i ngemaxã pemaxẽ, 
rü notüca̱xma chauéga penaxuxuchi rü 
pidorae, rü Baáca̱x pumárate̱xe 
pegugǘxü̃, rü naxca̱x pengutaque̱xegüxü̃ 
i tupananetagü i ngearü maxü̃ã́xü̃. 10 Rü 
ngẽmaétüwa rü nua chape̱xewa 
pengugü nawa ya daa 
ngutaque̱xepataxü̃ ya cha̱u̱xca̱x ixĩxü̃ne. 
Pema nagu perüxĩnüegu i nua rü 
taxuxü̃táma pexü̃ nangupetü, rü marü 
taxũtáma pexü̃ chapoxcu ega woo 
penaxügüecha̱xgu i ngẽma chixexü̃ i 
chama tama namaxã chataãxẽxü̃. 11 ¿Rü 
ẽ̱xna nagu perüxĩnüegu ya daa 
ngutaque̱xepataxü̃ ya cha̱u̱xca̱x ixĩxü̃ne 
rü ngĩ́ta̱a̱xgüxü̃pataxü̃ nixĩ? Rü guxü̃ma 
i ngẽma chixexü̃ i pexüxü̃ rü nüxü̃ 
chadau i chamax. Rü chamatama ya 
Cori ya Tupana nixĩ i nüxü̃ chixuxü̃ i 
ngẽma ore”, nhanagürü. 
…… 
30 Rü Cori ya Tupana rü nhanagürü: 
“Rü ngẽma duü̃xü̃gü i Yudátanüxü̃ rü 
choxü̃ nanuxẽẽgü namaxã i ngẽma 
naxügüxü̃. Rü daa ngutaque̱xepataxü̃ ya 
cha̱u̱xca̱x ixĩxü̃negu nananucu i 
naxchicüna̱xãgü i nüxü̃ chaxoxü̃ rü 
ngẽmaãcü chixexü̃ nua chapatawa 
naxügü”, nhanagürü. 
…… 
 
8
  
3 Rü nüma ya Tupana rü 
nhanagürü: “Ngẽxguma nua 
chanamu̱xgux i perü uanügü i 
chixexü̃gü nax pexü̃ nadaixü̃ca̱x, rü 
ngẽma íyaxügüxü̃ rü tá to i 
nachixü̃anegu chanawoonexẽxẽ. Rü 
ngẽ́ma rü tá nagu narüxĩnüe rü chi 
narümemae ga noxtacüma nax nayuexü̃ 
rü tama namaxẽxü̃. Rü chamatama ya 
Cori ya Tupana ya guxãétüwa ngẽxmaxe 
nixĩ i nüxü̃ chixuxü̃ i ngẽma ore”, 
nhanagürü. 
…… 
 
Ngẽma Tupana namaxã 
taãxẽxü̃chiga 
 
9
  
23 Rü nüma ya Cori ya Tupana rü 
nhanagürü: “Rü yíxema cua̱x tüxü̃́ 
ngẽxmaxe rü tama name i tügü namaxã 
ticua̱xüxü̃ i ngẽma tümaarü cua̱x. Rü 
woo yíxema nüxü̃ cuáxe nax 
duü̃xü̃gümaxã itacuáxü̃ rü tama name i 
ngẽmamaxã tügü ticua̱xüxü̃. Rü woo ya 
yíxema diẽruã́xe rü tama name i tümaarü 
diẽrumaxã tügü ticua̱xüxü̃. 24 Notürü 
ngẽxguma texé tügü icua̱xüxü̃chaü̃gu rü 
ẽcü tügü ticua̱xüxü̃ naxca̱x nax choxü̃ 
tacuáxü̃ i chama i tümaarü Cori ya 
Tupana chixĩxü̃ rü nhama i naanewa 
tüxü̃ changechaü̃xü̃ rü mea tümamaxã 
nax ichacuáxü̃ rü aixcuma nawe̱xguxü̃ i 
chorü ĩnü. Rü ngẽxguma ngẽmaãcü 
cha̱u̱xca̱x tügü ticua̱xüxü̃gu rü chataãxẽ. 
JEREMIAS 7 
– 
9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
551 
Rü chamatama ya Cori ya Tupana nixĩ i 
nüxü̃ chixuxü̃ i ngẽma”, nhanagürü. 
…… 
 
Naxunagü i norü poxcu i ngẽma 
chixexü̃ ügüxü̃ 
 
15
  
1 Rü nüma ya Cori ya Tupana rü 
nhanagürü choxü̃: “Rü woo chi 
Moiché rü Chamué nua chauxü̃tawa ĩxgu 
nax naétüwa yachogüexü̃ca̱x i nhaa 
duü̃xü̃gü, rü marü taxũchima nüxü̃́ 
ichaxĩnü nax choxü̃́ 
nangechaü̃tümüxü̃güxü̃ i nhaa duü̃xü̃gü. 
¡Rü namaxã nüxü̃ ixu: ‘Rü choxna 
yaxĩgachitanü!’ 2 Rü ngẽxguma chi cuxna 
nacagügu rü ngextá tá nax naxĩxü̃ rü 
nhaa nixĩ i chorü ore. ¡Rü namaxã nüxü̃ 
ixu!: ‘Rü ngẽma marü namaxã ueguxü̃ 
nax da̱xaweanemaxã nayuexü̃, rü 
da̱xaweanemaxã tá nayue. Rü ngẽma 
marü namaxã ueguxü̃ nax daigu nayuexü̃ 
rü daigu tá nayue. Rü ngẽma marü 
namaxã ueguxü̃ nax taiyamaxã nayuexü̃ 
rü tá taiyamaxã nayue. Rü ngẽma marü 
namaxã ueguxü̃ nax ínawoxü̃xü̃ i nhaa 
nachixü̃anewa rü tá ínawoxü̃.’ 
…… 
6 Rü pemax, Pa Yerucharéü̃cüã̱x, rü 
choxü̃ ípeta̱x rü tama choxü̃ pecuáxchaü̃. 
Rü chama ya Cori ya Tupana nixĩ i nüxü̃ 
chixuxü̃ i ngẽma. Rü ngẽma perü 
chixexü̃gagu rü chama rü marü chipa 
nax pemaxã yaxna chaxĩnüxü̃, rü 
ngẽmaca̱x düxwa pexü̃ chapoxcu nax 
perüxoexü̃ca̱x”, nhanagürü ga Tupana. 
…… 
 
Yeremía rü ngechaü̃ãcüma nidexa 
10 Poraãcü changechaü̃, Pa Máx, nax 
nhama i naanewa choxü̃ cungo̱xẽẽxü̃. 
Rü narümemae chi nixĩ ga nax chayuxü̃ 
ga noxritama chabuxgu, erü guxü̃wama 
i ngextá íchaxũxü̃wa rü duü̃xü̃gü rü 
chauxchi naxaie. Rü woo taguma 
texéaxü̃́ chanangetanü rü taguma texé 
choxü̃́ tanangetanü, notürü guxü̃ma i 
duü̃xü̃gü rü chixexü̃ chamaxã nixugüe. 
11 Notürü nüétama, Pa Corix, nax 
chixexü̃ chamaxã yaxugüexü̃. Erü cuma 
rü meama nüxü̃ cucua̱x nax aixcuma 
mea chayanguxẽẽxü̃ i ngẽma puracü i 
choxna cuxãxü̃ rü poraãcü cupe̱xewa 
naétüwa chachogüxü̃ i ngẽma chorü 
uanügü nax ícunanguxü̃xẽẽ̱xü̃ca̱x nawa i 
ngẽma norü guxchaxü̃gü i nagu 
namaxẽxü̃. 
 
Tupana nanaxunagü nax 
Iraéutanüxü̃güxü̃ napoxcuxü̃ 
12 Rü Tupana rü nhanagürü: “¿Texé tá 
nüxü̃ tarüporamae i ngẽma duü̃xü̃gü i 
Caudéuanecüã̱xgü i nhama féru rü 
brṍcherüxü̃ poraxüchixü̃? 13 Rü ngẽma 
perü pecádugügagu, Pa Iraéutanüxü̃x, 
rü ngẽmagagu tá perü uanügüna 
chanana i perü ngẽmaxü̃gü, rü perü 
diẽrugü, rü guxü̃ma i pexü̃́ ngẽxmaxü̃ i 
perü naanewa nax nüma 
yanamareãxü̃ca̱x. 14 Rü nhu̱xmax rü tá 
perü uanügüme̱xẽwa pexü̃ 
changexmagüxẽxẽ, rü wüxi i naane i 
tama nüxü̃ pecuáxü̃wa tá pexü̃ nagagü. 
Erü poraãcüxüchima pemaxã chanu rü 
nhama wüxi ya üxü ya tüxü̃ 
iguxü̃nerüxü̃ tá pexü̃ chagu̱xẽxẽ”, 
nhanagürü ya Tupana. 
 
Yeremía rü Tupanana nacaama 
15 Rü yexguma ga Yeremía rü 
Tupanaxü̃ nangãxü̃ rü nhanagürü: “Pa 
JEREMIAS 9 
,   
15 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
552 
Corix, Pa Tupanax, cuma nüxü̃ cucua̱x 
nax cuxü̃ changechaü̃xü̃gagu nixĩ i 
ngúxü̃ chingexü̃. Rü nhaa duü̃xü̃gü rü 
chawe ningẽxü̃tanü nagagu nax nüxü̃ 
chixuxü̃ i curü ore. ¡Rü tauxü̃́ i choxna 
quixũgachixü̃ erü tá choxü̃ nima̱xgü! 
¡Rü naxme̱xwa choxü̃ ínanguxuchixẽxẽ 
rü ẽcü cuma napoxcue! 16 Rü yexguma 
chamaxã quidexagu rü chama rü 
chanayaxu ga yema curü ore. Rü yema 
curü ore nixĩ ga choxü̃ poraxẽẽxü̃ rü 
choxü̃ taãxẽxẽẽxü̃ erü curü duü̃xü̃ chixĩ, 
Pa Corix, Pa Tupana ya Guxü̃étüwa 
Ngẽxmacüx. 17 Rü chama rü tama 
namaxã chaxãmücü i ngẽma duü̃xü̃gü i 
norü petaguxicatama rüxĩnüexü̃. Rü 
yexguma cuma choxü̃ 
cuyaxu̱xgucürüwatama rü marü 
chaxicatama ichayarüxũü̃xü̃ yerü cuma 
naxchi choxü̃ cuxaixẽxẽ i ngẽma norü 
chixexü̃”, nhanagürü ga Yeremía. 
…… 
 
Ore i muxü̃guma ixuxü̃ 
 
17
  
5 Rü nüma ya Cori ya Tupana rü 
nhanagürü: “Ãũcümaxü̃ 
tümamaxã chaxuegu ya yíxema choxna 
ixũgachixe nagagu nax tümarüxü̃ 
duü̃xü̃güaxü̃́mare tayaxõxü̃ rü ngẽmaarü 
ngü̃xẽẽca̱x tadauxü̃. 6 Rü yíxema duü̃xẽ rü 
nhama wüxi i nai i dexcuxü̃ i 
naxnecüte̱xewa i nutatanüwa rüxüxü̃rüxü̃ 
tixĩ nax taguma texé tüxna dauxü̃. Rü 
nhama wüxi i nai i ínayucüraanexü̃wa rü 
taxúema íxãpataxü̃wa rüxüxü̃rüxü̃ tixĩ ya 
yíxema duü̃xẽ ya choxna ixũgachixe. 
7 Notürü mexü̃ tümamaxã chaxuegu ya 
yíxema choxü̃́ yaxõxe rü chauxü̃tawa 
tümaarü ngü̃xẽẽca̱x íca̱xe. 8 Rü yíxema 
duü̃xẽ ya choxü̃́ yaxṍxe rü nhama wüxi 
ya nai ya natüanacü rüxüxü̃ne ya dexáwa 
nadagüchúmaxãnerüxü̃ tixĩ. Rü yima nai 
rü tagutáma nagüatü i ngẽxguma 
yapaanegu. Rü natanü rü guxü̃gutáma 
nabaca rü guxü̃gutáma naxoecha. 
 
Duü̃xü̃arü ĩnüchiga 
9 Rü nataxuma i ta̱xacü i tórü 
maxü̃nerüxü̃ idorata̱xáxü̃ rü 
chixexüchixü̃. ¿Rü texé tá nüxü̃ cuáxe i 
ngẽma nawa ngẽxmaxü̃? 10 Rü chama ya 
Tupanaxicatama nixĩ i aixcuma 
chanangugüxü̃ i norü ĩnü i wüxichigü i 
duü̃xü̃, rü chaxicatama nixĩ i nüxü̃ 
chacuáxü̃ nax ta̱xacügu naxĩnüxü̃. Rü 
ngẽma nhuxãcü tamaxü̃xü̃ãcütama tá 
tüxü̃́ chanaxütanü ya wüxíechigü”, 
nhanagürü ya Tupana. 
…… 
 
Üwechiruü̃gu ixuxü̃ i ore 
 
18
  
1 Rü nüma ga Cori ya Tupana rü 
chamaxã nidexa rü nhanagürü: 
2 “¡Ẽcü, írüxĩ rü yéa üwechixü̃patawa 
naxũ! Rü ngẽ́ma tá cumaxã nüxü̃ chixu i 
wüxi i ore”, nhanagürü. 3 Rü yexguma ga 
chama i Yeremía rü ícharüxĩ rü 
üwéchixü̃patawa chaxũ. Rü yexma nüxü̃ 
ichayangau ga guma üwéchixü̃ ga 
máquinawa waixümü ímexẽẽcü. 4 Rü 
yexguma tama mea nüxü̃́ ínanguxuchigu 
ga yema nawechi ga naxüxü̃ rü 
wenaxarü nanaxü yema 
waixümüwatama rü nhu̱xmata yema 
nüma nanaxwa̱xexü̃ãcüma nüxü̃́ 
ínanguxuchi. 5 Rü yexguma ga nüma ga 
Cori ya Tupana rü nhanagürü choxü̃: 
6 “Dücax, Pa Iraéutanüxü̃güx ¿tama ẽ̱xna 
inamexü̃ i ngẽma üwéchixü̃ 
waixümümaxã nax üxü̃rüxü̃ pemaxã 
JEREMIAS 15 
,  17,   
18 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
553 
chanaxüxü̃? Rü ngẽma waixümü i 
üwechixü̃ namaxã inacua̱x rü 
ngẽxgumarüxü̃ ta nixĩ i chamax i 
pemaxã ichacuáxü̃. Rü chamatama ya 
Cori ya Tupana nixĩ i nüxü̃ chixuxü̃ i 
ngẽma. 7 Rü ngẽxguma chama 
chanaxwa̱xegu rü choxü̃́ natauxcha nax 
chanaxoxẽẽxü̃ i wüxi i nachixü̃ane rü 
íchanataxüchixü̃ i ngẽma norü ãẽ̱xgacü. 
8 Notürü ngẽxguma chi ngẽma 
nachixü̃ane rü nüxna yaxũgachigu i 
ngẽma chixexü̃ i nagu ínamaxü̱̃xü̃, rü 
marü taxũchima naxca̱x ngẽ́ma chanamu 
i ngẽma poxcu i naxca̱x íchamexẽẽxü̃. 
9 Rü ngẽxgumarüxü̃ ta ega chama 
chanaxwa̱xegu rü choxü̃́ natauxcha nax 
chanaporaxẽẽxü̃ rü chanataxẽẽxü̃ i wüxi 
i nachixü̃ane. 10 Notürü ngẽxguma chi 
ngẽma nachixü̃ane chixexü̃ naxü̱xgu rü 
marü tama naga naxĩnügu i ngẽma chorü 
ucu̱xẽ, rü ngẽma mexü̃gü i namaxã 
chaxueguxü̃ rü marü taxũtáma nüxna 
chanaxã. 11 Dücax, Pa Yeremíax, ¡rü 
namaxã nüxü̃ ixu i guxü̃ma i 
Yudáanecüã̱xgü rü Yerucharéü̃cüã̱x i 
duü̃xü̃gü rü chama ya Cori ya Tupana rü 
nhacharügü nüxü̃: ‘Nhu̱xma rü marü 
nagu charüxĩnü nax pexü̃ chapoxcuexü̃! 
¡Rü nüxü̃ perüxoe i ngẽma chixexü̃ i 
nagu pemaxẽxü̃ rü mexü̃gu perüxĩnüe rü 
mexü̃ pexügü!’, nhacurügü tá nüxü̃! 
12 Notürü i nümagü rü tá 
nhanagürügüama cuxü̃: ‘¡Tauxü̃́ i 
notüca̱xmamare tomaxã nüxü̃ 
quixuechaxü̃! Erü tanaxwa̱xe nax toma 
nagu tarüxĩnüexü̃ãcüma tamaxẽxü̃, rü 
ngẽmaãcü taxúegama nax taxĩnüexü̃ erü 
ngẽma nixĩ i nagu tarüxĩnüexü̃’, 
nhanagürügüama tá cuxü̃.” 
…… 
 
Ore i nawechi ipuxü̃gu ixuxü̃ 
 
19
  
1 Rü nüma ya Cori ya Tupana rü 
nhanagürü choxü̃: “¡Ngĩxca̱x 
nataxe i wüxi i tü̃xü̃ rü nhu̱xũchi naxca̱x 
nangema i nhuxre ya yimá ĩanearü 
ãẽ̱xgacügü rü chacherdótegüarü 
ãẽ̱xgacügü! 2 ¡Rü nhu̱xũchi Béü̃-inóü̃arü 
ngatewa naxũ rü daa ĩanearü ĩã̱x i 
ngẽma ngatexü̃waama üxü̃wa namaxã 
nüxü̃ ixu i ngẽma ore i tá cumaxã nüxü̃ 
chixuxü̃! 3 ¡Rü nhacurügü tá: ‘Pa 
Yudáanecüã̱xarü Ãẽ̱xgacügü rü Pa 
Yerucharéü̃cüã̱xgüx, rü iperüxĩnüe ya 
yimá tórü Tupana ya guxãétüwa 
ngẽxmacüarü ore i nhaxü̃: Rü nhaa 
naanewa tá chanamu i wüxi i taxü̃ i 
guxchaxü̃ rü guxãtáma ya yíxema nüxü̃ 
ĩnüchigaxe rü tá taba̱i̱xãchi! 4 Erü 
ngẽma Iraéutanüxü̃gü i Yudáanewa 
ngẽxmagüxü̃, rü choxna nixĩgachi rü 
nhaa ngatexü̃wa togümare i tupanaca̱x 
pumárate̱xe nigugü, rü ngẽmaãcü nüxü̃ 
nicua̱xüxü̃ i ngẽma tupananetagü i tama 
pexca̱x ixĩxü̃, rü bai i perü o̱xigüca̱x, rü 
bai i Yudáanecüã̱xarü ãẽ̱xgacügüca̱x. Rü 
yema tupananetape̱xewa tüxü̃ ínagu ga 
guxema naxacügü ga taxuxü̃ma ga 
chixexü̃ ügǘxe. 5 Rü yema ãmarearü 
guchicaxü̃gü ga naxügüxü̃wa rü 
naxacüxe tüxü̃ ínagu naxca̱x ga Baá. Rü 
ngẽma nacüma i chixexü̃ rü tama chama 
chanamu rü taguma namaxã nüxü̃ chixu 
rü bai i nhuxgu chauãẽwa ínguxü̃ nixĩ 
ga yema. 6 Rü ngẽmaca̱x rü tá nawa 
nangu i ngunexü̃gü i nhaa nachica i 
ngatexü̃ rü marü taxũtáma Topéarü 
ngate i Béü̃-inóü̃gu naxãéga. Rü tá 
ngatexü̃ i Máetachicagu naxãéga. Rü 
chamatama ya Cori ya Tupana nixĩ i 
JEREMIAS 18 
,  
19 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
554 
nüxü̃ chixuxü̃ i ngẽma ore. 7 Rü nhaa 
ngatexü̃gu tá inayarüxo i ngẽma 
Yudáanecüã̱xgü, rü Yerucharéü̃cüã̱xgü 
nagu rüxĩnüexü̃. Rü norü 
uanügüme̱xẽgu tá chanayixẽxẽ nax 
nadaiaxü̃ca̱x, rü ngẽmaãcü ngurucugü 
rü ẽxchagü rü aigü namaxã 
ãwemügüxü̃ca̱x. 8 Rü ngẽmaãcü ya daa 
ĩane rü tá wüxi i chianexü̃xü̃ 
chananguxuchixẽxẽ. Rü ngẽxguma 
duü̃xü̃gü ngẽmaxü̃ nadaugügu rü tá 
naba̱i̱xãchie. Rü guxãma ya texé ya 
nawa üpetüxe rü namaxã tá taba̱i̱xãchie 
nax nhuxãcü nachixexü̃. 9 Rü daa ĩane 
ya Yerucharéü̃wa tá chanamugü i norü 
uanügü rü tá nüxü̃ ínachomaeguãchi. 
Rü ngẽmaca̱x taxucürüwa ngextá naxĩ 
ya yimá ĩanecüã̱x. Rü ngẽmagagu taiya 
tá naxca̱x ínangu rü ngẽmaca̱x i ngẽma 
duü̃xü̃gü rü düxwa tá naxacüegü tüxü̃ 
nangõ̱xgü, rü nügütátama nangõ̱xcue’, 
nhacurügü tá nüxü̃. 10 Rü nhaa orexü̃ 
quixuxguwena ¡rü yapuxẽxẽ i ngẽma 
tü̃xü̃ nape̱xegu i ngẽma ãẽ̱xgacügü i 
cuxü̃ ümücügüxü̃! 11 ¡Rü nüxü̃ 
nhacurügü tá: ‘Cori ya Tupana ya 
guxãétüwa ngẽxmacü rü nhanagürü: Rü 
daa ĩane rü tá chanapuxãchixẽxẽ nhama 
wüxi i tü̃xü̃ ngĩxü̃ ipuãchixẽẽxü̃rüxü̃ i 
taxuacüma wena ngĩxü̃ imexẽẽcürüxü̃! 
Rü nüma i duü̃xü̃gü rü tá nhaa ngatexü̃ 
i Topégu nanata̱xgü i norü yuexü̃gü erü 
marü taxugu nanata̱xgüéga. 12 Rü 
ngẽmaãcü tá namaxã chanaxü ya daa 
ĩane rü norü duü̃xü̃gü. Rü ngẽma nax 
Topéxü̃ naxoexü̃rüxü̃ rü duü̃xü̃gü rü tá 
nüxü̃ naxoe ya daa Yerucharéü̃ nagagu i 
ngẽma muxũchixü̃ i yuexü̃ i nagu 
ta̱xgüxü̃.’ Rü chamatama ya Cori ya 
Tupana nixĩ i nüxü̃ chixuxü̃ i ngẽma ore. 
13 Rü ngẽma ngatexü̃ i Topérüxü̃ rü 
chape̱xewa rü nixãũãchi ya yima 
ĩpatagü ya Yerucharéü̃cüã̱x rü yima 
Yudáanecüã̱xarü ãẽ̱xgacüpatagü rü 
ngẽma ĩa̱xtügü ga nawa 
woramacurigüca̱x pumárate̱xe 
yagugüxü̃, rü guma wíũ ga norü 
ãmarexü̃ yexma nabagücü naxca̱x ga to 
ga norü tupananetagü”, nhanagürü ya 
Tupana. 14 Rü yemawena rü nüma ga 
Yeremía rü ínixũ ga Topéwa ga Cori ya 
Tupana namaxã idexaxü̃wa. Rü 
Tupanapataa̱xtügu nayachi rü yéma 
guxü̃ma ga duü̃xü̃gümaxã nidexa rü 
nhanagürü nüxü̃: 15 “Rü Cori ya tórü 
Tupana ya guxãétüwa ngẽxmacü, rü 
nhanagürü: ‘Rü daa ĩanewa rü 
guxü̃nema ya norü ngaicamagune ya 
ĩanegüwa tá chanamu i guxü̃ma i 
ngẽma poxcu i pemaxã nüxü̃ chixuxü̃ 
erü tama naga pexĩnüechaü̃ i ngẽma 
chorü ore’ ”, nhanagürü ya Tupana. 
 
Yeremía rü ngúxü̃ ninge 
 
20
  
1-2 Rü nüma ga Pachúru ga Imé 
nane ga tupaucaarü ãẽ̱xgacü ga 
chacherdóte ixĩcü, rü yexguma nüxü̃ 
naxĩnügu ga yema ore ga Yeremía nüxü̃ 
ixuxü̃, rü norü duü̃xü̃güxü̃ namu nax 
yayauxgüaxü̃ca̱x rü nacua̱i̱xgüãxü̃ca̱x. 
Rü Bẽyamígu ãégaxü̃ ga ĩã̱xü̃tawa 
yexmaxü̃ ga poxcuruü̃wa 
nayachotaparagü ga tupaucaarü 
ngaicamána. 3 Rü moxü̃ãcütama rü 
nüma ga Pachúru rü norü duü̃xü̃güxü̃ 
namu nax Yeremíaxü̃ 
íyachogüparagüxü̃. Rü yexguma ga 
nüma ga Yeremía rü nhanagürü nüxü̃: 
“Nüma ya Cori ya Tupana rü 
nanaxüchicüxü i cuéga, rü 
JEREMIAS 19 
,  
20 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
555 
Magúru-Michabígu cuxü̃ naxüéga. (Rü 
ngẽma naéga rü ‘yatü i muü̃ãcü 
maxü̃xü̃’ nhaxü̃chiga nixĩ.) 4 Erü nüma 
ya Cori ya Tupana rü nhanagürü: ‘Rü 
muü̃ tá cuxca̱x rü cumücügüca̱x 
íchanguxẽxẽ. Rü cuxetümaxã tá nüxü̃ 
cudau nax cupe̱xegu taramaxã 
cumücügüxü̃ nadaixü̃ i norü uanügü. Rü 
ngẽma Yudáanecüã̱x rü 
Babiróniaanecüã̱x ya ãẽ̱xgacüme̱xẽgu tá 
nayi. Rü nüma rü tá Babiróniaanewa 
nanagagü ya daa ĩanecüã̱x i duü̃xü̃gü 
norü puracütanüxü̃ rü ngẽxma tá 
nayadai. 5 Rü ngẽxgumarüxü̃ ta rü curü 
uanügüna tá chanana i guxü̃ma ya daa 
ĩanearü diẽrugü rü norü ngẽmaxü̃gü i 
tatanüxü̃ rü guxü̃ma i diẽru i 
Yudáanecüã̱xarü ãẽ̱xgacüarü ixĩxü̃ nax 
Babiróniaanewa nanaãxü̃ca̱x. 6 Rü 
cumax, Pa Pachúrux, rü 
Babiróniaanewa tá cuxü̃ nagagü wüxigu 
namaxã i cuxacügü rü cuxma̱x rü 
cumücügü. Rü ngẽxma tá nixĩ i cuyuxü̃, 
rü ngẽxma tá cuxü̃ nata̱xgüxü̃ i cuxma̱x 
rü guxü̃ma i cumücügü ga dora ga 
orexü̃ namaxã quixuxü̃’ ”, nhanagürü ga 
Yeremía. 
 
Yeremía rü Tupanamaxã 
narüxutaga 
7 Rü nüma ga Yeremía rü Tupanamaxã 
narüxutaga rü nhanagürü nüxü̃: “Pa 
Corix, Pa Tupanax, cuma rü choxü̃ 
cuwomüxẽxẽ, erü chamaxã 
icuxunetachire̱x nax choxü̃ 
curüngü̃xẽẽxü̃. Rü cumax rü choxü̃ 
cumuama nax namaxã nüxü̃ chixuxü̃ca̱x 
i curü ore erü cuxrütama ngúchaü̃ nixĩ i 
ngẽma, rü tama i choxrü. Notürü i 
nhu̱xmax rü daa ĩanearü cugüruxü̃ 
chixĩ, rü chagu nidauxcüraxü̃gü. 8 Rü 
guxü̃guma i ngẽxguma chidexagu rü 
chanaxunagü nax cuma rü tá cunadaixü̃ 
i daa ĩanecüã̱x. Rü ngẽmaca̱x guxü̃guma 
ta̱xacü chamaxã nixugüe rü choxü̃ 
nacugüe erü nüxü̃ chixu i curü ore. 9 Rü 
ngẽxguma chi nagu charüxĩnügu nax 
nüxü̃ charüxoxü̃ nax nüxü̃ chixuxü̃ i 
curü ore, rü chi ngẽma curü ore i chorü 
aixepena ngẽxmaxü̃, rü nhama üxü ya 
choxü̃ iguxü̃nerüxü̃ nixĩ, rü ngẽma norü 
pora rü nhu̱xmata cha̱u̱xchina̱xãwa 
nangu. Rü yaxna taa̱x namaxã chaugü 
chaxĩnüxẽxẽ nax tama nüxü̃ chixuxü̃ca̱x 
i ngẽma curü ore, notürü tama namaxã 
chapora. 10 Notürü guxü̃wama nüxü̃ 
chaxĩnü i chauchiga nax yadexagüxü̃ rü 
choxü̃ naxãxũnegüxü̃ i duü̃xü̃gü rü 
ngẽmaca̱x chamuü̃. Rü nhanagürügü: 
‘Rü cuxü̃ tá ítaxuaxü̃gü’, nhanagürügü. 
Rü woo i ngẽma tama chamücü ixĩgüxü̃ 
rü choxü̃ nangugügü, rü ínanangu̱xẽẽgü 
nax ngürüãchi chixexü̃ chaxüxü̃. Rü 
nhanagürügü: ‘Rü nügütátama nixĩ i 
chixexü̃gu nanguxẽẽxü̃, rü ngẽxguma i 
yixema rü tá tayayauxgü rü yixema 
inaxwa̱xexü̃ tá namaxã taxü’, 
nhanagürügü. 11 Notürü i cumax, Pa 
Corix, Pa Tupanax, rü chauxü̃tawa 
cungexma, rü chorü poxü̃ruxü̃ quixĩ rü 
guxü̃xü̃ curüporamae. Rü ngẽma chawe 
ingẽxü̃tanüxü̃ rü cuxme̱xgu tá nayi, rü 
tagutáma choxü̃ narüporamaegü. Rü 
ngẽma norü ĩnügü rü chixri tá nüxü̃́ 
ínanguxuchi rü tá naxãnee. Rü ngẽma 
chixexü̃ i naxügüxü̃ rü tagutáma nüxna 
inarüxo. 12 Pa Corix, Pa Tupana ya 
Guxãétüwa Ngẽxmacüx, cuma rü 
aixcuma nüxü̃ cucua̱x nax mea 
cunangugüxü̃ i guxü̃ma i norü maxü̃ i 
JEREMIAS 20 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
556 
wüxichigü i duü̃xü̃gü. ¡Rü choxü̃ nüxü̃ 
nadauxẽxẽ nax nhuxãcü tá cunapoxcuxü̃ 
i ngẽma duü̃xü̃gü! Erü cuxme̱xgu nixĩ i 
chanaxüxü̃ i ngẽma guxchaxü̃gü i nagu 
charüxĩnüxü̃. 13 Rü nhu̱xmax rü tá chorü 
wiyaemaxã cuxü̃ chicua̱xüxü̃ rü moxẽ 
cuxna chaxã, Pa Cori Pa Tupanax. Rü 
woo chaturaxgu, notürü i cuma rü 
choxü̃ ícupoxü̃ nüxna i chorü uanügü”, 
nhanagürü ga Yeremía. 
…… 
 
Nhuxãcü tá nixĩ i 
Iraéucüã̱xgü i yixcüama 
 
23
  
1 Rü nüma ya Cori ya Tupana 
rü nüxü̃ nixu rü nhanagürü: 
“Rü nügümaxã nangechaü̃gü ya yimá 
orearü uruü̃gü ya tama mea nüxna 
daucü i chorü duü̃xü̃gü rü 
nawoonexẽẽmareãcü”, nhanagürü. 2 Rü 
nüma ya Cori ya Tupana rü nhanagürü 
nüxü̃ i ngẽma ãẽ̱xgacügü i 
Iraéuanecüã̱xgümaxã icuáxü̃: “Pema rü 
penawoonexẽẽmare i chorü duü̃xü̃gü, rü 
penaxĩgüxẽẽmare rü tama aixcuma 
nüxna pedaugü. Dücax, rü nhu̱xmax i 
chama rü tá ngẽma chixexü̃ i 
pecümaca̱x pexü̃ chapoxcue. Rü 
chamatama ya Cori ya Tupana nixĩ i 
pemaxã nüxü̃ chixuxü̃ i ngẽma. 3 Rü 
chamatátama chayagagü i ngẽma chorü 
duü̃xü̃gü ga togü ga nachixü̃anegügu 
chawoonexü̃. Rü tá chanaxĩtaque̱xexẽxẽ 
nax wena nachixü̃aneca̱x 
nawoeguxü̃ca̱x, rü ngẽmaãcü ngẽ́ma 
yamuxü̃ca̱x. 4 Rü natanügu tá 
chanamugü i ãẽ̱xgacügü i aixcuma mea 
nüxna dauxü̃ nax ngẽmaãcü taxuca̱xma 
namuü̃exü̃ca̱x, rü taxuxü̃ma 
iyarütaxuxü̃ca̱x. Rü chamatama ya Cori 
ya Tupana nixĩ i nüxü̃ chixuxü̃ i 
ngẽma.” 5 Rü nüma ya Cori ya Tupana 
rü nüxü̃ nixu rü nhanagürü: “Rü wüxi i 
ngunexü̃ rü wüxi ya nataxaxüchi ya 
Dawí rü tá Iraéutanüxü̃güarü ãẽ̱xgacü 
nixĩ. Rü nüma rü tá mea chorü 
duü̃xü̃gümaxã inacua̱x, erü aixcuma tá 
cua̱x nüxü̃́ nangexma. Rü nüma rü 
aixcuma tá inayanawe̱xãchixẽxẽ i norü 
guxchaxü̃gü i ngẽma duü̃xü̃gü i nhama i 
naanewa maxẽxü̃. 6 Rü ngẽxguma nüma 
ãẽ̱xgacü yixĩxgu rü Yudáane rü 
taxũtáma to i nachixü̃ane namaxã 
inacua̱x rü ngẽma Iraéuanearü duü̃xü̃gü 
rü taxuca̱xtáma namuü̃e. Rü ngẽma 
naéga i tá namaxã naxugüãxü̃ ya yimá 
ãẽ̱xgacü rü Cori ya Tamaxã 
Rüporamaecü tá nixĩ”, nhanagürü ga 
Tupana. 
…… 
 
Tupana rü Yeremíaxü̃ nüxü̃ 
nadauxẽxẽ ga taxre ga pexchi ga 
fígumaxã ããcucü 
 
24
  
1 Rü Babiróniaanecüã̱xarü 
ãẽ̱xgacü ga Nabucudonochó rü 
Babiróniaanewa nanaga ga 
Yudáanecüã̱xarü ãẽ̱xgacü ga Yeconía ga 
Yoachĩ́ nane ixĩcü. Rü wüxigu namaxã 
yéma nanaga ga Yeconíaarü 
ngü̃xẽẽruü̃gü ga ãẽ̱xgacügü, rü norü 
puracütanüxü̃gü. Rü yemawena ga 
Tupana rü choxü̃ nüxü̃ nadauxẽxẽ ga 
taxre ga pexchi ga fígumaxã ixããcucü ga 
Tupaucaarü to̱xma̱xtagu nucü. 2 Rü wüxi 
ga guma pexchiwa rü nayexmagü ga fígu 
ga mexü̃ ga nüxíra idauxü̃. Rü guma nai 
ga pexchiwa rü nayexma ga fígugü ga 
poraãcü ichixexü̃ rü taxuacüma imúxü̃. 
3 Rü nüma ga Cori ya Tupana rü choxna 
JEREMIAS 20 
,  23,   
24 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
557 
naca rü nhanagürü: “Pa Yeremíax 
¿ta̱xacü yixĩxü̃ i ngẽma nüxü̃ cudauxü̃?” 
nhanagürü. Rü chama rü chanangãxü̃ rü 
nhachagürü: “Nüxü̃ chadau i ori̱x i fígu i 
mexechixü̃ rü togü i chixexüchixü̃ i 
taxuacüma ingṍxü̃”, nhachagürü. 4 Rü 
yexguma ga nüma ga Cori ya Tupana rü 
nhanagürü choxü̃: 5 “Chama ya Cori ya 
perü Tupana rü nhachagürü: ‘Rü ngẽma 
fígu i mexü̃rüü̃ãcü tá nüxü̃ chadau i 
ngẽma duü̃xü̃gü i Iraéutanüxü̃ i 
Yudáanecüã̱xgü ga nhaa naanewa 
íchawoxü̃xü̃ rü 
Caudéutanüxü̃güchixü̃anewa 
(Babiróniaane) chamugüxü̃. Rü ngẽmagü 
rü tá namaxã chataãxẽ rü tá nüxü̃ 
charüngü̃xẽxẽ. 6 Rü ngẽma naanewa rü 
nüxna tá chadau rü nhaa nachixü̃aneca̱x 
tá chanawoeguxẽxẽ. Rü nua tá nüxü̃ 
charüngü̃xẽxẽ rü tagutáma wena 
chanadai. Rü nua tá chanangexmagüxẽxẽ 
rü tagutáma wena íchanawoxü̃. 7 Rü cua̱x 
tá nüxna chaxã nax ngẽmaãcü choxü̃ 
yacua̱xãchigüxü̃ca̱x nax chama chixĩxü̃ 
ya Cori ya Tupana. Rü nümagü rü chorü 
duü̃xü̃gü tá nixĩgü, rü chama rü tá norü 
Tupana chixĩ erü guxü̃ i norü maxü̃maxã 
tá cha̱u̱xca̱x nawoegu. 8 Notürü i ngẽma 
Yudáanecüã̱xarü ãẽ̱xgacü i Yedequía rü 
norü ngü̃xẽẽruü̃gü i ãẽ̱xgacügü, rü 
ngẽma Yerucharéü̃cüã̱xgü i tama 
íchoxü̃xü̃, rü ngẽma duü̃xü̃gü i 
Eyítuanewa maxẽxü̃, rü ngẽma fígu i 
chixexü̃ i taxuacüma ingṍxü̃rüü̃ãcü tá 
namaxã chixĩ nax nüxü̃ chaxoxü̃. 9 Rü 
poraãcü tá chanapoxcue i ngẽma 
duü̃xü̃gü rü ngẽmaca̱x i ngẽma togü i 
nachixü̃anecüã̱xgü rü ngẽxguma 
ngẽmaxü̃ nadaugügu rü tá poraãcü 
namaxã naba̱i̱xãchie. Rü ngẽma 
nachixü̃anegü i nawa nabuxmüxü̃wa, rü 
duü̃xü̃gü rü tá nagu nidauxcüraxü̃gü rü 
nüxü̃ nacugüe rü nüxü̃ naxoe rü chixexü̃ 
namaxã nixugüe. 10 Rü ngẽma tá naxca̱x 
íchanguxẽẽxü̃ i ngẽma Yerucharéü̃wa 
yaxügüxü̃, rü ngẽxma tá nixĩ nax 
nadaiaxü̃, rü taiya naxca̱x íngugüxü̃ 
nhu̱xmatáta taxuxü̃táma íyaxü nawa i 
nhaa naane ga nüxna chaxãxü̃, rü norü 
o̱xigüna chaxãxü̃’ ”, nhanagürü ga Cori 
ya Tupana. 
…… 
 
Yudáanecüã̱xgü rü 70 ya taunecü tá 
Babiróniaanecüã̱xarü 
ãẽ̱xgacüme̱xẽwa nangexmagü 
 
25
  
8 Rü Cori ya Tupana ya 
guxãétüwa ngẽxmacü rü 
nhanagürü: “Rü nhu̱xmax i pemax nax 
tama naga pexĩnüechaü̃xü̃ i ngẽma 
chorü ucu̱xẽ rü tá pexü̃ chapoxcue. 9 Rü 
naxca̱x tá changema i guxü̃ma i 
nachixü̃anegü i nórchiwa ngẽxmagüxü̃ 
rü Nabucudonochó ya 
Babiróniaanecüã̱xarü ãẽ̱xgacü. Rü 
nümagü rü tá nua naxĩ rü tá pexca̱x 
ínayaxüãchi, rü tá pexü̃ nadai, rü tá 
nanadai i guxü̃ma i nachixü̃anegü i perü 
ngaicamána ngẽxmagüxü̃. Rü ngẽmaãcü 
tá pexü̃ chagu̱xẽxẽ. Rü guxü̃gutáma 
pechicaxica ngẽ́ma nango̱x rü ngẽmaãcü 
i ngẽma duü̃xü̃gü i nüxü̃ daugüxü̃ rü tá 
poraãcü namaxã naba̱i̱xãchie rü namuü̃e. 
10 Rü ngẽmaãcü i nua perü ĩanegüwa rü 
taxuxü̃táma i wiyaexü̃ taxĩnü, rü 
taxúetáma tapetae rü tataãxẽgü, rü 
taxuxü̃táma ãxma̱xarü wiyaexü̃ taxĩnü. 
Rü ngẽma tríguarü caruü̃gü rü marü 
taxũtáma napuracüe rü guxü̃watáma 
naxẽanemare erü omügü rü tá nixogü. 
JEREMIAS 24 
,  
25 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
558 
11 Rü nhaa nachixü̃ane rü guxü̃watáma 
nachixe, rü nachitaü̃xicatama ngẽ́ma 
nayaxü. Rü ngẽma norü duü̃xü̃gü rü 70 
ya taunecü rü Babiróniaanecüã̱xarü 
ãẽ̱xgacüme̱xẽwa tá nangexmagü. 12 Rü 
ngẽxguma 70 ya taunecü inguxgu nax 
ngẽ́ma nangexmagüxü̃ i ngẽma duü̃xü̃gü, 
rü chama rü tá nüxna chaca i 
Babirónianecüã̱xarü ãẽ̱xgacü i norü 
chixexü̃chiga. Rü ngẽma nachixü̃ane i 
ngẽma Babiróniaanecüã̱xgü rü nhama 
taxúema ngẽxma ãchiü̃xü̃rüxü̃ tá nixĩ i 
nachica. Rü chamatama ya Cori ya 
Tupana nixĩ i nüxü̃ chixuxü̃ i ngẽma ore. 
13 Rü ngẽma nachixü̃anewa tá 
chananguxẽxẽ i guxü̃ma i ngẽma 
guxchaxü̃gü rü ngechaü̃gü ga Yeremía 
chauégagu nüxü̃ ixuxü̃ naxca̱x i guxü̃ma 
i ngẽma nachixü̃anegü i chixexü̃ ügüxü̃. 
14 Erü muxü̃táma i nachixü̃anegü, rü 
poraexü̃ i ãẽ̱xgacügü tá ngẽma 
Babiróniaanemaxã inacua̱x yema nüma 
ga Babiróniaanecüã̱xgü rü chorü 
duü̃xü̃gümaxã inacua̱xgüxü̃rüxü̃. Rü 
chama rü tá yema nhuxãcü chorü 
duü̃xü̃gümaxã nax inacua̱xgüxü̃rüü̃ãcü 
tátama namaxã chixĩ i ngẽma 
Babiróniaanecüã̱xgü”, nhanagürü ga 
Cori ya Tupana. 
…… 
 
Popera ga Yeremía ümatüxü̃ 
naxca̱x ga duü̃xü̃gü ga 
Babiróniaanewa gagüxü̃ 
 
29
  
1,2 Rü nüma ga Nabucudonochó 
ga Babiróniaanecüã̱xarü 
ãẽ̱xgacü rü Babiróniaanewa nanagagü ga 
Yudáanecüã̱xarü ãẽ̱xgacü ga Yeconía 
wüxigu naémaxã, rü yema napatawaarü 
puracütanüxü̃maxã rü yema Yerucharéü̃ 
rü Yudáanecüã̱xarü ãẽ̱xgacügümaxã rü 
yema corapínagü rü yema togü ga 
puracütanüxü̃maxã. Rü yemawena rü 
nüma ga Yeremía rü Yerucharéü̃wa 
nanaxümatü ga wüxi ga popera naxca̱x 
ga yema Yudéugü ga Yudáanecüã̱xarü 
ãẽ̱xgacügü, rü chacherdótegü, rü orearü 
uruü̃gü rü guxü̃ma ga duü̃xü̃gü ga 
Babiróniaanewa nagagüxü̃. 3 Rü yema 
popera rü Erácha ga Chapã́ nane rü 
Gemaría ga Ichía nanena naxã nax 
Babiróniaanewa nangegüãxü̃ca̱x. Yerü 
yemagüxü̃ nixĩ ga namuxü̃ ga 
Yudáanecüã̱xarü ãẽ̱xgacü ga Yedequía 
nax Babiróniaanewa naxĩxü̃ca̱x, rü 
ãẽ̱xgacü ga Nabucudonochóna 
yaxãgüaxü̃ca̱x. Rü yema popera rü 
nhanagürü: 4 “Pa Guxãma ya 
Yerucharéü̃wa Íchoxü̃xe rü 
Babiróniaanewa Pexü̃ Nagagüxex, rü 
nüma ya Cori ya tórü Tupana ya 
guxü̃étüwa ngẽxmacü rü nhanagürü 
pexü̃: 5 ‘¡Rü pexüpatagü rü yimawa 
pemaxẽ! ¡Rü nanetü petogü rü ngẽmaarü 
o pengõ̱xgü! 6 ¡Rü pexãxma̱xgü, rü 
pexãnegü, rü pexãxacügü, rü ngẽma 
penegü rü tá yaxãxma̱xgü nax 
yaxãxacüxü̃ca̱x, rü ngẽmaãcü pemuxü̃ca̱x 
i ngẽ́ma ípengexmagüxü̃wa nax tama 
penoxretanüxü̃ca̱x! 7 ¡Rü naxca̱x 
pepuracüe ya yima ĩane ya Babirónia ya 
nawa pexü̃ nagagüne rü naxca̱x 
peyumüxẽgü! Erü ngẽxguma mexü̃ 
naxca̱x ínguxgu ya yima ĩane, rü pexca̱x 
rü ta mexü̃ ínangu.’ 8 Rü chama ya Cori ya 
perü Tupana ya guxãétüwa ngẽxmacü, rü 
pexü̃ chaxucu̱xẽ: ‘Rü tama chanaxwa̱xe 
nax pegü penawomüxẽẽgüxẽẽxü̃ i ngẽma 
orearü urüü̃güneta rü ngẽma iyuüexü̃ i 
petanüwa ngẽxmagüxü̃. ¡Rü tauxü̃́ i naga 
JEREMIAS 25 
,   
29 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
559 
pexĩnüexü̃ ega pemaxã nüxü̃ yaxuxgu i 
ngẽma nanegügü! 9 Rü ngẽma nüma 
chauégagu pemaxã nüxü̃ yaxugüxü̃ rü 
wüxi i doramare nixĩ. Erü tama chama 
chanamu nax nüxü̃ yaxugüxü̃ca̱x.’ Rü 
chamatama ya Cori ya Tupana nixĩ i 
pemaxã nüxü̃ chixuxü̃ i ngẽma. 10 Rü 
chama ya Cori ya Tupana rü nhachagürü: 
‘Ngẽxguma 70 ya taunecü marü inguxgux 
nax Babiróniaanewa pengexmagüxü̃ rü 
ngẽxguma i chama rü tá pexü̃ 
charüngü̃xẽxẽ rü tá chayanguxẽxẽ i 
ngẽma chorü uneta ga pemaxã nüxü̃ 
chixuxü̃ nax wena tá pexü̃ 
chawoeguxẽẽxü̃ naxca̱x i ngẽma naane i 
pexna chaxãxü̃. 11 Rü chama rü nüxü̃ 
chacua̱x i ngẽma pexca̱x nagu 
charüxĩnüxü̃. Rü ngẽma chorü ĩnü rü 
perü mexca̱x nixĩ rü tama i perü 
chixexü̃ca̱x. Erü chama rü tá chapexü̃tagu 
nhu̱xmatáta naxüpetü i ngẽma 
guxchaxü̃gü i nhu̱xmax pexü̃́ ngẽxmaxü̃, 
rü ngẽmawena rü tá pexna chanaxã i 
wüxi i taãxẽ i aixcuma ixĩxü̃.’ Rü 
chamatama ya Cori ya Tupana nixĩ i nüxü̃ 
chixuxü̃ i ngẽma. 12 ‘Rü ngẽxguma marü 
wena naxca̱x pewoegu̱xgux i ngẽma 
naane i pexna chaxãxü̃, rü ngẽ́ma perü 
yumüxẽwa tá choxna pecaxgu, rü chama 
rü tá pexü̃ chaxĩnü. 13 Rü cha̱u̱xca̱x tá 
pedaugü rü tá choxü̃ ipeyangau erü 
aixcumaxü̃chi tá choxü̃́ peyaxõgüãcüma 
cha̱u̱xca̱x pedaugü’ ”, nhanagürü ga 
Tupana. 
…… 
 
Ngexwaca̱xü̃xü̃ i Tupanaarü uneta 
 
31
  
31 Rü nüma ga Cori ya Tupana 
rü nüxü̃ nixu rü nhanagürü: 
“Rü wüxi i ngunexü̃gu rü ngexwaca̱xü̃xü̃ 
i uneta tá pemaxã chaxü, Pa 
Iraéuanecüã̱xgü rü Yudáanecüã̱xgü. 
32 Ngẽma uneta rü taxũtáma yema 
nüxíraxü̃xü̃ ga uneta ga perü o̱xigümaxã 
chaxüxü̃rüxü̃ tá nixĩ, yerü yexguma 
Eyítuanewa tüxü̃ íchanguxü̃xẽẽgu rü 
tümagü rü tama aixcuma tayanguxẽxẽ 
ga yema chorü uneta woo tümaarü yora 
nax chixĩxü̃ ga chamax. Rü chamatama 
ya Cori ya Tupana nixĩ i nüxü̃ chixuxü̃ i 
ngẽma. 33 Rü nhaa tá nixĩ i ngẽma 
ngexwaca̱xü̃xü̃ i chorü uneta i 
Iraéutanüxü̃maxã chaxüxü̃: ‘Rü naãxẽwa 
tá chanangexmaxẽxẽ i chorü mu rü 
ngẽ́ma tá nangexma nax tama nüxü̃ 
iyanangümaexü̃ca̱x. Rü chama tá nixĩ i 
norü Tupana chixĩxü̃, rü nümagü rü tá 
chorü duü̃xü̃gü nixĩgü.’ Rü chamatama 
ya Cori ya Tupana nixĩ i nüxü̃ chixuxü̃ i 
ngẽma. 34 Rü ngẽxguma rü tá marü 
taxuca̱xtáma texé toguexü̃ tangu̱xẽxẽ 
nax choxü̃ tacuáxü̃ca̱x, rü bai i 
tümamücü, rü bai i tümatanüxü̃. Erü 
ngẽxguma rü tá guxãma ya yaxe rü woo 
buxe rü tá choxü̃ tacua̱xgü. Rü chama 
rü tá tüxü̃́ nüxü̃ icharüngüma i tümaarü 
chixexü̃ rü marü tagutáma nüxna 
chacua̱xãchi i tümaarü pecádugü. Rü 
chamatama ya Cori ya Tupana nixĩ i 
nüxü̃ chixuxü̃ i ngẽma”, nhanagürü. 
…… 
 
Iraéutanüxü̃maxã inaxüga ga 
Tupana rü wena tá nüxü̃ 
nangü̃xẽẽxü̃ 
 
33
  
1 Rü yexguma Yeremía 
ãẽ̱xgacüpataa̱xtüwa yexmaxü̃ 
ga poxcuchicaxü̃wa nayexmagu, rü 
nüma ga Cori ya Tupana rü namaxã 
nidexa rü nhanagürü nüxü̃: 2 “Chama ya 
JEREMIAS 29 
,  31,   
33 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
560 
Cori ya Tupana ga boxpü̱xü̃ãcü 
nango̱xẽẽcü i nhaa naane rü nachicagu 
naxǘcü nax tama ngẽ́ma 
yaxũgachixü̃ca̱x, rü chamatama nixĩ i 
nhachaxü̃ cuxü̃: 3 ‘¡Rü choxna naca rü tá 
cuxü̃ changãxü̃! Rü tá cuxü̃ nüxü̃ 
chacua̱xẽxẽ i ta̱xacü i taxü̃ i ẽxü̃guxü̃ i 
taguma nüxü̃ cudauxü̃’ ”, nhanagürü ga 
Tupana. 
…… 
 
Yeremía rü Barúquixü̃ namu nax 
naxümatüãxü̃ca̱x i Tupanaarü ore 
 
36
  
1 Rü yexguma Yoachĩ́ ga Yochía 
nane rü marü ãgümücü ga 
taunecü Yudáanearü ãẽ̱xgacü yixĩxgu, 
rü Cori ya Tupana rü Yeremíamaxã 
nidexa rü nhanagürü nüxü̃: 2 “¡Ẽcü 
nayaxu i ngẽma popera i dixpǘtaxü̃ rü 
ngẽmagu naxümatü i guxü̃ma i ngẽma 
ore i cumaxã nüxü̃ chixuxü̃ i 
Iraéuanecüã̱xgüchiga, rü 
Yudáanecüã̱xgüchiga, rü ngẽma togü i 
nachixü̃anecüã̱xgüchiga! ¡Rü ngẽxma 
naxümatü i ngẽma ore ga cumaxã nüxü̃ 
chixuxü̃ ga yexguma Yochía ãẽ̱xgacü 
ixĩxgu rü nhu̱xmatáta nawa nangu i 
ngẽma ore i nhu̱xmax cumaxã nüxü̃ 
chixuxü̃! 3 Rü ngẽxguma ngẽma 
Yudáanecüã̱xgü nüxü̃ nacuáchigagügu i 
ngẽma poxcu i naxca̱x 
íchanguxẽẽchaü̃xü̃ rü bexmana tá nüxü̃ 
naxoe i nacüma i chixexü̃, rü chama rü 
tá nüxü̃́ nüxü̃ charüngüma i ngẽma norü 
chixexü̃gü rü norü pecádugü”, 
nhanagürü ga Tupana. 4 Rü nüma ga 
Yeremía rü Nería nane ga Barúquica̱x 
nangema rü gumámaxã nüxü̃ nixuchigü 
ga Tupanaarü ore nax naxümatüãxü̃ca̱x. 
5 Rü nhu̱xũchi nüma ga Yeremía rü 
Barúquixü̃ naxucu̱xẽ rü nhanagürü: 
“Dücax, nhu̱xmax chama nax 
chapoxcuxü̃ rü taxucürüwa 
Tupanapatawa chaxũ. 6 Rü ngẽmaca̱x i 
ngẽxguma marü nawa nanguxgu nax 
wena naxaurexü̃ i duü̃xü̃gü rü name i 
cumax ngẽ́ma Tupanapatawa cuxũ nax 
ngẽ́ma namaxã nüxü̃ cudaumatüxü̃ca̱x 
ga yema ore ga poperagu cuxü̃ 
chaxümatüxẽẽxü̃. Erü ngẽma ngunexü̃gu 
rü tá nangexmagü i muxü̃ma i duü̃xü̃gü 
i guxü̃wama i Yudáanewa ne ĩxü̃, rü 
ngẽmaãcü tá nüxü̃ naxĩnüe i Cori ya 
Tupanaarü ore. 7 Rü bexmana ngẽxguma 
ngẽmaxü̃ naxĩnüegu i ngẽma duü̃xü̃gü 
rü Tupanaca̱x tá nawoegu, rü nüxü̃ 
naxoe i norü chixexü̃gü rü Tupanana 
nacagüe nax norü chixexü̃güxü̃ 
iyanangümaxü̃ca̱x naxü̃pa nax 
napoxcuexü̃. Erü ngẽma poxcu i Tupana 
namaxã ueguxü̃ i ngẽma duü̃xü̃gü rü 
poraãcü naxãũcümaxü̃chi”, nhanagürü 
ga Yeremía. 8 Rü nüma ga Barúqui rü 
nanaxü ga yema Yeremía namaxã nüxü̃ 
ixuxü̃. Rü Tupanapatawa tagaãcü 
duü̃xü̃güpe̱xewa nüxü̃ nadaumatü ga 
yema ore ga yema poperagu ümatüxü̃. 
…… 
 
Barúqui rü ãẽ̱xgacügüpe̱xewa nüxü̃ 
nadaumatü ga popera 
11 Rü nüma ga Micaía rü nüxü̃ naxĩnü 
ga yema Tupanaarü ore ga Barúqui 
nüxü̃ ixuxü̃. Rü Micaía rü Yemaría nane 
nixĩ rü Chapã́taxa nixĩ. 12 Rü nüma ga 
Micaía rü ãẽ̱xgacüpatawa naxũ rü nagu 
naxücu ga yema ucapu ga nawa 
nayexmagüxü̃ ga yema ãẽ̱xgacüarü 
ngü̃xẽẽruü̃gü. Rü yéma nayexmagü ga 
Ericháma ga ãẽ̱xgacüarü poperaarü 
JEREMIAS 33,   
36 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
561 
daruxü̃, rü Deraía ga Chemaía nane, rü 
Enatáü̃ ga Abúru nane, rü Yemaría ga 
Chapã́ nane, rü Yedequía ga Ananía 
nane rü guxü̃ma ga togü ga ãẽ̱xgacüarü 
ngü̃xẽẽruü̃gü. 13 Rü nüma ga Micaía rü 
yema ãẽ̱xgacüarü ngü̃xẽẽruü̃gümaxã 
nüxü̃ nixu ga yema ore ga Barúqui 
duü̃xü̃güpe̱xewa nüxü̃ ixuxü̃. 
…… 
16 Rü yexguma yagúegagu ga Micaía 
nax nüxü̃ yaxuxü̃ ga yema ore, rü 
nümagü ga yema ãẽ̱xgacüarü 
ngü̃xẽẽruü̃gü rü poraãcü namuü̃e. Rü 
nhanagürügü: “Rü name nixĩ i 
ãẽ̱xgacümaxã nüxü̃ tixu i nhaa ore”, 
nhanagürügü. 
…… 
 
Ãẽ̱xgacü ga Yoachĩ́ rü nayagu ga 
yema poperapǘta 
22 Rü nüma ga ãẽ̱xgacü ga Yoachĩ́ rü 
wüxi ga norü ucapuwa nayexma, rü 
yéma üxüétüwa nügü ínanaixü̃ yerü 
gáuanexü̃arü tauemacüwa nangu. 23 Rü 
nüma ga Yeudí ga ãẽ̱xgacüarü 
ngü̃xẽẽruxü̃ rü ãẽ̱xgacüca̱x nüxü̃ 
nadaumatü ga yema popera. Rü 
yexguma tamaepü̱xchimüxü̃ rüe̱xna 
ãgümücüchimüxü̃ nagu̱xuchixẽẽgu ga 
nüxü̃ nax nadaumatüxü̃, rü nüma ga 
ãẽ̱xgacü rü norü cüxchi tüxü̃ nayaxu rü 
ínanawíe ga yema marü nüxü̃ 
nadaumatüxü̃, rü üxüwa nayata̱xcuchi, 
rü nhu̱xmata rü yemaacü nagu̱x ga 
guxü̃ma ga yema poperapǘta. 24 Rü woo 
nüma ga ãẽ̱xgacü rü norü ngü̃xẽẽruü̃gü 
ga nüxü̃ ĩnüexü̃ ga yema ore ga Yeudí 
nawa ngúxü̃ rü tama namuü̃e, rü bai ga 
nax nangechaü̃güxü̃. 25 Rü nümagü ga 
Enatáü̃ rü Deraía, rü ãẽ̱xgacüxü̃ 
naca̱a̱xü̃gü nax tama yaguãxü̃ca̱x ga 
yema popera, notürü ga nüma ga 
ãẽ̱xgacü rü tama inaxĩnü. 26 Rü yemaca̱x 
nüma ga ãẽ̱xgacü rü nanamu ga 
Yeraméu ga natanüxü̃xü̃chi ixĩcü rü 
Cheraía ga Ariéu nane rü Cheremía ga 
Adeé nane nax wena Yeremíaxü̃ 
yayauxgüxü̃ca̱x wüxigu namaxã ga norü 
ngü̃xẽẽruxü̃ ga Barúqui. Notürü nüma 
ga Cori ya Tupana rü inayacu̱xgü. 
 
Yeremía rü wena Barúquixü̃ namu 
nax popera i dixpǘtaxü̃gu 
naxümatüãxü̃ca̱x i Tupanaarü ore 
27 Rü yexguma ãẽ̱xgacü yema 
nüxíraxü̃xü̃ ga poperapǘta igu̱xguwena, 
rü nüma ga Cori ya Tupana rü 
Yeremíaxü̃ nhanagürü: 28 “¡Rü to i 
poperapǘtaca̱x nadau, rü ngẽxma wena 
naxümatü i ngẽma ore ga nüxíraxü̃xü̃ ga 
poperapǘta ga ãẽ̱xgacü ga Yoachĩ́ 
iguxü̃gu cuxümatüxü̃!” nhanagürü. 
…… 
32 Rü yexguma ga Yeremía rü to ga 
poperapǘta nayaxu. Rü Barúquixü̃ wena 
namu ga yemagu nax naxümatüãxü̃ca̱x 
ga yema ore ga nüxíraxü̃xü̃ ga poperagu 
naxümatüxü̃. Rü yema nüxíra 
naxümatüxü̃xü̃ narüma̱xmae ga yema 
ore. 
 
Yedequía rü 
Yeremíana naxca̱x ínaca 
 
37
  
1 Rü Nabucudonochó ga 
Babiróniaanecüã̱xarü ãẽ̱xgacü 
rü Yedequía ga Yochía nanexü̃ 
ningucuchixẽxẽ nax Yudáanecüã̱xarü 
ãẽ̱xgacü yixĩxü̃ca̱x, nachicüxü ga 
Yeconía ga Yoachĩ́ nane. 2 Notürü woo 
ga Yedequía rü norü ngü̃xẽẽruü̃gü, rü 
JEREMIAS 36 
,  
37 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
562 
woo ga duü̃xü̃gü rü tama inarüxĩnüe ga 
yema ore ga Cori ya Tupana Yeremíawa 
namaxã nüxü̃ ixuxü̃. 
…… 
12 Rü nüma ga Yeremía rü 
Yerucharéü̃arü ĩanewa ínaxũxü̃chaü̃ nax 
Bẽyamíanewa naxũxü̃ca̱x nax yéma 
íyadauãxü̃ca̱x ga wüxi ga naane ga nüxna 
üxü̃. 13 Notürü yexguma Yerucharéü̃arü 
ĩã̱x ga Bẽyamígu ãégaxü̃wa nanguxgu, rü 
yéma nadauxü̃tae ga Yería ga Cheremía 
nane ga Ananíataxa. Rü nüma ga Yería 
rü yéma Yeremíaxü̃ nayachaxãchixẽxẽ, 
rü nhanagürü nüxü̃: “Cuma rü quinha 
nax natanüwa cuxüxü̃ca̱x i ngẽma torü 
uanügü i Babiróniaanecüã̱xgü”, 
nhanagürü nüxü̃. 14 Rü Yeremía 
nanangãxü̃ga rü nhanagürü: “Aixcumaxü̃ 
chixu rü taxũtáma 
Babiróniaanecüã̱xtanüwa chaxũ”, 
nhanagürü. Notürü ga Yería rü tama 
inaxĩnü rü Yeremíaxü̃ niyauxama rü 
ãẽ̱xgacügüpe̱xewa nanaga. 15 Rü nüma ga 
yema ãẽ̱xgacügü rü poraãcü 
Yeremíamaxã nanue. Rü norü 
churaragüxü̃ namu nax nacua̱i̱xgüãxü̃ca̱x. 
Rü ãẽ̱xgacüarü poperaarü daruxü̃ ga 
Yonatáũpatagu nanapoxcugü yerü guma 
ĩpata rü poxcupataxü̃ nayaxĩxẽẽgü. 16 Rü 
yemaacü ga Yeremía rü yema poxcuchica 
ga waixümütüü̃wa yexmaxü̃gu 
nayata̱xcuchigü. Rü yemaacü muxü̃ma 
ga ngunexü̃ yéma nayexma. 17 Rü nüma 
ga ãẽ̱xgacü ga Yedequía rü norü 
churaragüxü̃ namu nax ãẽ̱xgacüpatawa 
Yeremíaxü̃ nagagüxü̃ca̱x. Rü yexguma 
Yeremía ãẽ̱xgacüpe̱xewa nguxgu rü 
nüma ga ãẽ̱xgacü rü bexma Yeremíana 
naca rü nhanagürü: “¿Nangexmaxü̃ nax 
ngexwaca̱x cumaxã yadexaxü̃ ya Cori ya 
Tupana?” nhanagürü. Rü nüma ga 
Yeremía rü nanangãxü̃ rü nhanagürü: 
“Ngü̃, ngemáacü nangexma. Rü Tupana 
rü nhanagürü: ‘Rü cumax Pa Ãẽ̱xgacü rü 
naxme̱xẽgu tá cungu i ngẽma 
Babiróniaanecüã̱xarü ãẽ̱xgacü’ ”, 
nhanagürü. 18 Rü nhu̱xũchi nüma ga 
Yeremía rü ãẽ̱xgacü ga Yedequíana naca 
rü nhanagürü: “¿Ta̱xacürü chixexü̃ 
cumaxã chaxü, Pa Ãẽ̱xgacüx, rü ta̱xacürü 
chixexü̃ namaxã chaxü i curü 
ngü̃xẽẽruü̃gü, rü ta̱xacürü chixexü̃ 
namaxã chaxü i duü̃xü̃gü rü ngẽmaca̱x 
choxü̃ pepoxcuxü̃? 19 ¿Rü ngexü̃gü yixĩxü̃ 
i nhu̱xmax ga yema orearü uruü̃gü ga 
cumaxã nüxü̃ ixugüexü̃ ga 
Babiróniaanearü ãẽ̱xgacü rü taxũtáma 
pexca̱x rü pechixü̃aneca̱x íyaxüãchixü̃? 
20 ¡Rü irüxĩnü, Pa Ãẽ̱xgacüx, Pa Chorü 
Corix! Rü cuxü̃ chaca̱a̱xü̃ nax tama wena 
ngẽma poxcupataü̃wa choxü̃ cumuxü̃ca̱x 
nax tama ngẽxma chayuxü̃ca̱x”, 
nhanagürü. 21 Rü yexguma ga ãẽ̱xgacü ga 
Yedequía rü norü churaragüxü̃ namu nax 
tama yema noxri nagu napoxcuxü̃ ga 
poxcupataü̃gu namugüaxü̃ca̱x. Rü yema 
ãẽ̱xgacüpataa̱xtüwa yexmaxü̃ ga 
poxcuchicaxü̃gu nayamugü. Rü yexguma 
guma ĩanewa taxũta nagu̱xgu ga poũ, rü 
wüxichigü ga ngunexü̃gu rü 
yexwaca̱xü̃xü̃ ga poũ nüxna naxãgüxü̃. 
Rü yemaacü yema ãẽ̱xgacüpataa̱xtüwa 
yexmaxü̃ ga poxcuchicaxü̃gu nanamugü. 
 
Ãxmaxü̃gu Yeremíaxü̃ nita̱xcuchigü 
 
38
  
1 Rü ãẽ̱xgacüarü ngü̃xẽẽruü̃gü 
ga Chepatía ga Matáü̃ nane rü 
Yedaría ga Pachúru nane rü Yucá ga 
Cheremía nane, rü Pachúru ga Maraquía 
nane rü Yeremíaxü̃ naxĩnüe ga yexguma 
JEREMIAS 37 
,  
38 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
563 
duü̃xü̃güpe̱xewa nhaxgu: 2 “Nüma ya 
Cori ya Tupana rü nhanagürü: ‘Rü texé 
ya ĩanegu rüxã́ũxe rü tá tayu nagu i dai, 
rüe̱xna taiyamaxã tayu, rüe̱xna 
da̱xaweanemaxã tayu. Notürü yíxema 
inhaxe rü Babiróniaanecüã̱xgüna tügü 
yaxãxe rü tá tügü ítapoxü̃ nax tama 
tayuxü̃ca̱x.’ 3 Rü nüma ya Cori ya 
Tupana rü nhanagürü: ‘Daa ĩane rü 
Babiróniaanecüã̱xarü ãẽ̱xgacüarü 
churaragüme̱xẽgu tá nangu. Rü nüma rü 
tá nagu nachocu, rü taxúetáma 
ítanapoxü̃’ ”, nhaxgu ga Yeremía. 4 Rü 
yexguma yemaxü̃ naxĩnüegu ga yema 
ãẽ̱xgacüarü ngü̃xẽẽruü̃gü, rü 
nhanagürügü ãẽ̱xgacüxü̃: “Pa Ãẽ̱xgacüx, 
name nixĩ i tayama̱x i nhaa yatü erü 
ngẽma dexa i nüxü̃ yaxuxü̃maxã rü 
nananuexẽxẽ i duü̃xü̃gü rü tórü 
churaragü i nua tórü ĩanewa yaxügüxü̃. 
Rü nhaa yatü rü tama daa ĩanearü 
mexü̃ca̱x nadau, notürü norü 
chixexü̃ca̱x nixĩ i nadauxü̃”, 
nhanagürügü. 5 Rü nüma ga ãẽ̱xgacü ga 
Yedequía rü nanangãxü̃ rü nhanagürü: 
“Marü name nax ngẽma yatümaxã 
penaxüxü̃ i ngẽma pema penaxwa̱xexü̃. 
Chama rü taxucürüwa pexna 
chanachu̱xu i ngẽma”, nhanagürü. 6 Rü 
yexguma ga nümagü ga norü 
ngü̃xẽẽruü̃gü rü Yeremíaxü̃ niyauxgü rü 
wüxi ga ãxmaxü̃ ga 
dauxü̃taepataa̱xtüwa yexmaxü̃gu 
nayata̱xcuchigü. Rü yema ãxmaxü̃ rü 
ãẽ̱xgacü nane ga Maquíaarü nixĩ. Rü 
wüxi ga napana̱xãmaxã ínanachü̱xüegü. 
Rü yema ãxmaxü̃ rü nangearü dexáã̱x 
notürü naxãcharamaü̃ rü yemaca̱x yéma 
narüwa̱x ga Yeremía. 7-8 Rü 
ãẽ̱xgacüpatawa nayexma ga wüxi ga 
Echiopíaanecüã̱x ga ãẽ̱xgacü nüxü̃ 
ngechaü̃cü ga Ebemeréquigu ãégacü. Rü 
nüma rü nüxü̃ nacuáchiga nax 
ãxmaxü̃gu Yeremíaxü̃ yata̱xcuchigüxü̃. 
Rü yema ga ngunexü̃gu rü ãẽ̱xgacü rü 
Yerucharéü̃arü ĩã̱x ga Bẽyamígu 
ãégaxü̃wa duü̃xü̃gümaxã nangutaque̱xe. 
Rü yemaca̱x nüma ga Ebemeréqui rü 
yéma naxũ nax ãẽ̱xgacümaxã nüxü̃ nax 
yanaxuxü̃ca̱x ga yema Yeremíamaxã 
üpetüxü̃. 9 Rü nhanagürü nüxü̃: “Pa 
Chorü Ãẽ̱xgacüx, rü ngẽma 
Yeremíamaxã naxügüxü̃ i ngẽma yatügü 
rü poraãcü nachixe erü ãxmaxü̃gu 
nayata̱xcuchigü. Rü nhu̱xmax rü tá 
taiyamaxã ngẽxma nayu erü marü 
wixgutaa̱x nataxu i õna i nua ĩanewa”, 
nhanagürü. 10 Rü yexgumatama nüma 
ga ãẽ̱xgacü rü Ebemeréquixü̃ namu nax 
30 ga yatügü yagagüxü̃ca̱x nax 
Yeremíaxü̃ ínamuxũchigüxü̃ca̱x ga 
ãxmaxü̃wa naxü̃pa ga nax nayuxü̃. 11 Rü 
nüma ga Ebemeréqui rü nayagagü ga 30 
ga yatügü. Rü ãẽ̱xgacüpatawa yexmaxü̃ 
ga ucapu ga naxchiru nagu nucuxü̃wa 
naxũ, rü yéma we̱xáta nayaxu rü 
ínayana nax yema Yeremíaca̱x 
napana̱xã ínachü̱xüegüxü̃ca̱x. 12 Rü 
nüma ga Ebemeréqui rü Yeremíana 
naca rü nhanagürü: “¡Ngẽma 
wexágümaxã cugü napépacütüxü̃ nax 
tama cuxü̃ napi̱xẽẽxü̃ca̱x i napana̱xã!” 
Rü nüma ga Yeremía rü yemamaxã 
nügü napépacütüxü̃. 13 Rü yema yatügü 
ga Ebemeréqui yéma gagüxü̃ rü naxca̱x 
nanachü̱xüegü ga napana̱xã rü yemagu 
nanatúnagügü. Rü yexguma 
ínanguxuchiguwena rü nüma ga 
Yeremía rü poxcupataxü̃ã̱xtügu 
narüxã̱ũ̱x. 
JEREMIAS 38 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
564 
 
Ãẽ̱xgacü ga Yedequía rü 
Yeremíaca̱x nangema 
14 Rü nüma ga ãẽ̱xgacü ga Yedequía rü 
Tupanaarü orearü uruxü̃ ga Yeremíaca̱x 
nangema. Rü tupaucawa namaxã 
nangutaque̱xe nawa ga norü tamaepü̱x ga 
ĩã̱x. Rü yéma rü nüma ga ãẽ̱xgacü rü 
nhanagürü nüxü̃: “Nhu̱xma rü tá cuxna 
chaca, rü chanaxwa̱xe nax chamaxã 
aixcumaxü̃ quixuxü̃ nax choxü̃ 
cungãxü̃xü̃”, nhanagürü. 15 Rü nüma ga 
Yeremía rü nanangãxü̃ rü nhanagürü: “Pa 
Ãẽ̱xgacüx, ngẽxguma chi aixcuma ixĩxü̃ i 
oremaxã cuxü̃ changãxü̃gu, rü cuma rü 
chi cunamu nax choxü̃ yama̱xgüxü̃ca̱x. 
Rü ngẽxgumachi wüxi i ucu̱xẽ cuxna 
chaxãxgu rü taxũchima chauga cuxĩnü”, 
nhanagürü. 16 Notürü nüma ga ãẽ̱xgacü 
ga Yedequía rü bexma nüxicatama 
Yeremíamaxã nhanagürü: “Yimá tüxü̃ 
maxẽxẽẽcü ya Cori ya Tupanaégagu 
cumaxã nüxü̃ chixu rü taxũtáma texéxü̃ 
chamu nax cuxü̃ yamáxü̃ca̱x, rü taxũtáma 
ngẽma cuxü̃ ima̱xgüchaü̃xü̃me̱xẽgu cuxü̃ 
changuxẽxẽ”, nhanagürü. 17 Rü nüma ga 
Yeremía rü Yedequíaxü̃ nangãxü̃ rü 
nhanagürü: “Nüma ya Iraéutanüxü̃arü 
Tupana ya guxü̃étüwa ngẽxmacü rü 
nhanagürü: ‘Ngẽxguma chi cugü nüxna 
cuxãxgu ya yimá Babiróniaanearü 
ãẽ̱xgacüarü churaragüarü ãẽ̱xgacügü, rü 
cuma rü guxü̃ma i cutanüxü̃gü rü tá 
pemaxẽ, rü daa ĩane rü taxũtáma 
nayagugü. 18 Notürü ngẽxguma taxũtáma 
cugü cuxãxgu nüxna i ngẽma 
Babiróniaanecüã̱xarü churaragü, rü 
nümagü rü tá nagu nachocu ya daa ĩane 
rü tá nayagugü. Rü cuma rü taxucürüwa 
tá quinha’ ”, nhanagürü. 19 Rü nüma ga 
ãẽ̱xgacü ga Yedequía nanangãxü̃ rü 
nhanagürü: “Chama rü nüxü̃ chamuü̃ i 
ngẽma Yudéugü i 
Babiróniaanecüã̱xtanüwa choü̃xü̃, erü 
ngẽxguma naxme̱xgu changuxgu rü tá 
choxü̃ nacua̱i̱xgü rü ngẽmaãcü ngúxü̃ tá 
choxü̃ ningexẽẽgü”, nhanagürü. 20 Rü 
nüma ga Yeremía rü nanangãxü̃ rü 
nhanagürü: “Notürü, Pa Ãẽ̱xgacüx, rü 
taxũtáma naxme̱xgu cungu. Rü name 
nixĩ, Pa Ãẽ̱xgacüx, i naga cuxĩnü ya Cori 
ya Tupanaarü ore i cumaxã nüxü̃ 
chixuxü̃. Rü ngẽxguma naga cuxĩnügu rü 
taxuxü̃táma cuxü̃ nangupetü, rü tá 
cumaxü̃. 21 Rü nüma ya Cori ya Tupana rü 
marü choxü̃ nüxü̃ nadauxẽxẽ, Pa 
Ãẽ̱xgacüx, i ngẽma tá cuxü̃ ngupetüxü̃ 
ega cuma taxũtáma cugü icuxãxgu nüxna 
i Babiróniaanecüã̱xarü churaragü. 22 Rü 
guxü̃táma i ngẽma ngexü̃gü i cupatawa 
ngẽxmagüxü̃, Pa Ãẽ̱xgacüx, rü tá 
nayagagü rü Babiróniaanecüã̱xgüarü 
churaragüarü ãẽ̱xgacügüna tá nanamugü. 
Rü nümagü i ngẽma ngexü̃gü rü norü 
ngechaü̃maxã tá cumaxã nanue rü 
nhanagürügü tá cuxü̃: ‘Dücax, Pa 
Ãẽ̱xgacüx, rü ngẽma curü ngü̃xẽẽruü̃gü i 
namaxã cuxãmücügüxü̃ rü cuxca̱x rü 
mexü̃ i cumücügü nixĩgü, rü marü wüxi i 
taxü̃ i womüxẽxẽ cumaxã naxügü rü cuxü̃ 
narüyexeragü rü ngẽmaãcü chixexü̃gu 
cuxü̃ nanguxẽẽgü rü tama aixcuma cuxü̃ 
ínapoxü̃gü’, nhanagürügü tá cuxü̃ i 
ngẽma ngexü̃gü.” 23 Rü nüma ga Yeremía 
rü ãẽ̱xgacüxü̃ nhanagürüchigü: “Rü 
guxü̃ma i ngẽma ngexü̃gü rü cunegü, Pa 
Ãẽ̱xgacüx, rü tá Babiróniaanecüã̱xgüna 
nanamugü. Rü cumax, Pa Ãẽ̱xgacüx, rü 
taxũtáma quinha, rü 
Babiróniaanecüã̱xgüarü ãẽ̱xgacüna tá 
JEREMIAS 38 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
565 
cuxü̃ namugü. Rü daa ĩane rü tá 
nayagugü”, nhanagürü. 24 Rü nüma ga 
ãẽ̱xgacü ga Yedequía rü Yeremíaxü̃ 
nangãxü̃ rü nhanagürü: “Ngẽxguma 
aixcuma cugü cungechaü̃xgu ¡rü 
taxũtáma texémaxã nüxü̃ quixu i nhaa 
chamaxã nüxü̃ quixuxü̃!” nhanagürü. 
…… 
28 Rü nüma ga Yeremía rü yema 
ãẽ̱xgacüpataa̱xtüwa yexmaxü̃ ga 
poxcuchicaxü̃wa nayexma nhu̱xmata 
nawa nangu nax Yerucharéü̃ rü 
Babiróniaanecüã̱xgüme̱xẽgu nanguxü̃. 
 
Norü uanügüme̱xẽgu 
 
nangu ga Yerucharéü̃ 
 
39
  
1 Rü yexguma 9 ga taunecü marü 
ãẽ̱xgacü yixĩxgu ga Yedequía ga 
Yudáanewa rü gumá taunecüarü ügügu, 
rü nüma ga Nabucudonochó rü norü 
churaragümaxã Yerucharéü̃ca̱x 
ínayaxüãchi rü nüxü̃ ínachomaeguãchi. 
2 Rü yexguma 11 ga taunecü marü 
ãẽ̱xgacü yixĩgu ga Yedequía rü meama 
norü ãgümücü ga tauemacü (yúniu) arü 9 
ga ngunexü̃gu rü nayapoxnagü ga norü 
poxeguxü̃ ga guma ĩane rü yemaacü 
nachocu. 3 Rü yemaacü guxü̃ma ga yema 
Babiróniaanecüã̱xgüarü churaragüeru rü 
nachocu rü yema ĩã̱x ga ngãxü̃wa üxü̃gu 
nügü ninu. Rü natanüwa nayexma ga 
Negári Chariché rü Chaü̃ganébu. Rü 
yéma nayexma ta ga Charichequíü̃ rü to 
ga Negári Chariché ga ãẽ̱xgacüarü 
ngü̃xẽẽruü̃erugü ixĩgüxü̃. 4 Rü yexguma 
nüma ga ãẽ̱xgacü ga Yedequía rü norü 
churaragü nüxü̃ daugügu ga yema 
ngupetüxü̃ rü nibuxmü nawa ga guma 
ĩane. Rü chütacü ínachoxü̃ nawa ga yema 
ãẽ̱xgacüpataarü putüranecüwa dapetüxü̃ 
ga nama. Rü yema ĩã̱x ga taxre ga 
naxtapü̱xarü ngãxü̃wa yexmaxü̃wa 
ínachoxü̃, rü nama ga Yurdáũarü 
ngatewa nadaxü̃waama naxĩ. 5 Notürü 
nüma ga Babiróniaanecüã̱xgü rü 
Yedequíawe nangẽgü, rü Yericóarü 
metachinüxü̃anegu nayayauxgüx. Rü 
Amáchianewa yexmane ga ĩane ga 
Díbarawa nanagagü yerü yéma nayexma 
ga ãẽ̱xgacü ga Nabucudonochó. Rü nüma 
ga Nabucudonochó rü yéma namaxã 
nanaxuegu ga poxcu. 6 Rü nhu̱xũchi 
Yedequíaxü̃ ínadawenüxẽxẽ nax nhuxãcü 
tüxü̃ nadaixü̃ ga nanegü rü guxãma ga 
natanüxü̃gü ga ãẽ̱xgacügü ixĩgüxü̃ ga 
Yudáanewa. 7 Rü yemawena rü nhu̱xũchi 
Yedequíaxü̃ nacaxü̃xétügü rü 
curẽchimaxã yana̱i̱xgüãcüma 
Babiróniaanewa nanagagü. 8 Rü yoxni ga 
yema togü ga Babiróniaanecüã̱xgü ga 
churaragü rü nagu nanangixgü ga guma 
Yerucharéü̃ namaxã ga guma 
ãẽ̱xgacüpata. Rü nagu napogüe ga 
naxtapü̱x ga guma ĩanearü poxeguxü̃. 9 Rü 
nüma ga yema churaragüeru ga 
Nabucharadáü̃, rü Babiróniaanewa 
nanagagü ga yema yéma yaxǘgüxü̃ ga 
duü̃xü̃gü, rü yema nawaama nügü 
ügüxẽẽxü̃. 10 Notürü guxü̃ma ga Yudáarü 
naanewa rü yéma tüxü̃ nawogü ga 
guxema nhuxre ga yexeraãcü ngearü 
diẽruã̱xgüxe. Rü tüxna nanaxãgü ga 
naanegü rü úwanecügü. 
…… 
 
Yeremía rü 
Yedaríaxü̃tagu narüxã̱ũ̱x 
 
40
  
1 Rü nüma ga 
Babiróniaanecüã̱xarü 
churaragüeru ga Nabucharadáü̃ rü 
JEREMIAS 38 
– 
40 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
566 
Ramáwa nanaga ga yema 
Yerucharéü̃cüã̱xgü rü Yudáanecüã̱xgü 
ga Babiróniaanewa gagüchaü̃xü̃. Rü 
yexguma Ramáwa nangugügu rü 
yematanüwa Yeremíaxü̃ inayangau ga 
curẽchimaxã ichotacü. Rü nüma ga 
Nabucharadáü̃ rü ínananguxuchixẽxẽ. 
Rü yemawena rü nüma ga Cori ya 
Tupana rü Yeremíamaxã nidexa. 2 Rü 
nüma ga churaragüeru rü nüxrüguma 
Yeremíamaxã nixũ, rü nhanagürü nüxü̃: 
“Nüma ya curü Cori ya Tupana rü marü 
nhaa perü naanewa nananguxẽxẽ i nhaa 
guxchaxü̃ ga marü pemaxã naxunagüxü̃. 
3 Rü nhu̱xmax rü marü ningu ga yema 
guxchaxü̃ ga namaxã pexü̃ naxãxũnexü̃. 
Erü ngẽma cutanüxü̃gü rü Cori ya 
Tupanape̱xewa chixexü̃ naxügü, rü 
ngẽmaca̱x nixĩ i ngẽmaãcü pexü̃ 
nangupetüxü̃ erü tama naga pexĩnüe. 
4 Dücax, nhu̱xmatátama íchayawẽ ya 
yima curẽchi ya namaxã quichotacü. Rü 
ngẽxguma cunaxwa̱xegu nax chawe 
curüxũxü̃ i Babiróniaanewa ¡rü ngĩxã rü 
chawe rüxũ! Rü chama rü tá cuxna 
chadau. Notürü ngẽxguma tama ngẽ́ma 
cuxũxchaü̃gu rü marü name i nuxã 
curüxã̱ũ̱x. Rü nhaa nixĩ i cuchixü̃ane, rü 
cuma i nüxü̃ cucuáxü̃ nax ngextá tá 
cungexmaxü̃ i nawa. 5 Rü ngẽxguma 
cunaxwa̱xegu nax nuxã cuchixü̃anegu 
curüxã́ũxü̃ ¡rü ẽcü Yedaría ya Aicáü̃ 
nane ya Chapã́taaxü̃tawa naxũ! Rü 
yimáxü̃ nixĩ i naxunetaxü̃ ya 
Babiróniaanecüã̱xarü ãẽ̱xgacü nax 
Yudáanewa ngẽxmagüne ya ĩanegüarü 
ãẽ̱xgacü yixĩxü̃ca̱x. Rü name nixĩ nax 
yimáxü̃tawa cungexmaxü̃ namaxã i 
cutanüxü̃. ¡Rü ngextá cuma 
ícunaxwa̱xexü̃wa naxũ!” nhanagürü. Rü 
nhu̱xũchi nüma ga churaragüeru 
Yeremíana ãmare naxã, rü õnagü rü ta 
nüxna naxã, rü yemaacü nüxü̃ 
narümoxẽ. 6 Rü nüma ga Yeremía rü 
Yedaríamaxã Míspawa naxĩ. Rü yéma 
naxü̃tawa nayexma natanüwa ga yema 
duü̃xü̃gü ga yéma nachixü̃anewa 
yaxügüxü̃. 
…… 
 
Barúquimaxã inaxuneta ya 
 
Cori ya Tupana 
 
45
  
1 Rü yexguma ãgümücü ga 
taunecü marü Yudáanecüã̱xarü 
ãẽ̱xgacü yixĩxgu ga Yoachĩ́ ga Yochía 
nane, rü nüma ga Tupanaarü orearü 
uruxü̃ ga Yeremía, rü namücü ga 
Barúqui ga Nería nanemaxã nüxü̃ 
nixuchigü ga Tupanaarü ore nax 
naxümatüãxü̃ca̱x. Rü yexgumayane rü 
nüma ga Yeremía rü Barúquixü̃ 
naxucu̱xẽ rü nhanagürü nüxü̃: 
2-4 “Dücax, Pa Barúquix, rü cuma rü 
nhacurügü: ‘Nüma ya Cori ya Tupana rü 
taxuxü̃ma i ngü̃xẽẽ choxna naxã. Rü 
ngẽma choxna naxãxü̃ nixĩ i 
guxchaxü̃gü rü ngúxü̃xicatama. Rü 
ngẽmaca̱x marü düxwa chipa nax 
chaxaxuxü̃ rü taguma wüxi i taãxẽ 
chayaxu’, nhacurügü. Notürü nüma ya 
Cori rü choxü̃ namu nax cumaxã nüxü̃ 
chixuxü̃ca̱x i cuchiga rü nhanagürü: 
‘Chama rü ichayanaxoxẽxẽ i ngẽma 
chamatama chaxüxü̃, rü chanabe̱x i 
ngẽma ichatogüxü̃. Rü ngẽmatátama 
namaxã chaxü i guxü̃ma i nhaa naane. 
5 ¿Rü cuxca̱x rü name nax naxca̱x 
ícucaxü̃ i ta̱xacü i cugüca̱xicatama 
ixĩxü̃? ¡Rü tauxü̃́ i naxca̱x ícucaxü̃! Erü 
chama rü tá íchananguxẽxẽ i 
JEREMIAS 40,   
45 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
567 
guxchaxü̃gü naxca̱x i guxü̃ma i nhaa 
duü̃xü̃gü. Notürü i cuma rü tá cuxna 
chadau nax tama cuyuxü̃ca̱x i ngextá 
ícuxũxü̃wa. Rü chamatama ya Tupana 
nixĩ i ngẽma nhachaxü̃ cuxü̃’, 
nhanagürü ga Tupana”, nhanagürü ga 
Yeremía. 
……  
JEREMIAS 45 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
568 
 
Nüxíraxü̃xü̃ ga auxechiga 
 
1
  
1 Rü nhu̱xmax rü nangeãcumare ya 
daa ĩane ya Yerucharéü̃ ga ü̃pa 
muãcuchiréne. Rü nhama wüxi i ngexü̃ i 
yutexü̃rüxü̃ nixĩ ya daa ĩane ga 
guxü̃nema ga ĩanegüétüwa üchiréne. Rü 
guma ĩane ga tachirénearü duü̃xü̃gü rü 
nhu̱xmax rü norü uanügüme̱xẽwa 
nangexma nax ngẽmagü poraãcü 
napuracüexẽẽxü̃ca̱x. 2 Rü daa ĩanecüã̱x 
rü nhu̱xmax rü poraãcü ngechaü̃ nüxü̃́ 
nangu̱x, rü chütacü rü naxauxe. Rü 
guxü̃ma ga yema nachixü̃anegü ga noxri 
daa ĩane nüxü̃́ ngúchaü̃güxü̃tanüwa rü 
nataxuma i wüxi i nataãxẽxẽẽxü̃ rü bai i 
wüxi. Rü guxü̃ma ga yema 
nachixü̃anegü ga noxri daa ĩanemaxã 
ãmücügüxü̃ rü nhu̱xmax rü tama 
ínanapoxü̃gü rü norü uanügü nügü 
nixĩgüxẽxẽ. 
…… 
8 Rü norü duü̃xü̃gü ya daa ĩane ya 
Yerucharéü̃ rü poraãcü chixexü̃ naxüe 
rü ngẽmaca̱x i ngẽma togü i 
nachixü̃anegü rü düxwa nüxü̃ naxoe. Rü 
ngẽma nachixü̃anegü ga ü̃pa namaxã 
taãxẽgüxü̃ rü nhu̱xmax rü tama nüxü̃ 
nacua̱xgüchaü̃ erü nüxü̃ nadaugü nax 
nhuxãcü poraãcü chixexü̃gu nanguxü̃ ya 
daa ĩane. Rü ngẽmaca̱x i nhu̱xmax i daa 
ĩanearü duü̃xü̃gü rü naxauxe rü naxãnee 
rü ngẽma togü i nachixü̃anecüã̱xgüna 
naxãca̱xwegümare. 9 Rü daa ĩanecüã̱x rü 
chixexü̃na nügü naxãgü rü tama nagu 
narüxĩnüe nax yixcüra ya Tupana rü tá 
ngẽma norü chixexü̃ca̱x napoxcuexü̃. Rü 
wüxi i taxü̃ i ngechaü̃ nixĩ nax nhuxãcü 
poraãcü chixexü̃gu nayi̱xü̃ rü nataxuma 
i texé nax nataãxẽxẽẽxü̃. Rü nhu̱xmax 
ya daa ĩanecüã̱x rü Tupanaxü̃ 
nhanagürügü: “Dücax, Pa Corix, nax 
nhuxãcü toxü̃ nacugüexü̃ i ngẽma torü 
uanügü i nügü írütagüxü̃”, 
nhanagürügü. 
…… 
18 Rü daa ĩanecüã̱x rü nhanagürügü ta: 
“Nüma ya Cori ya ixaixcumacü rü 
tagagutama tüxü̃ napoxcue erü chixexü̃ 
taxügü rü tama naga taxĩnüechaü̃ i norü 
mugü. ¡Rü dücax, Pa Guxü̃ma i 
Nachixü̃anegücüã̱x, rü toxü̃́ iperüxĩnüe 
rü nüxü̃ peda̱u̱x nax nhuxãcü ngúxü̃ 
tingexü̃! Rü torü ngextü̱xücügü rü 
ngẽma torü pacügü rü yáxü̃guxü̃ i 
nachixü̃anewa nanagagü i torü uanügü. 
 
LAMENTAÇÕES DE JEREMIAS 
 
(Auxexü̃chiga) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
569 
19 Rü norü ngü̃xẽẽca̱x ítaca i ngẽma 
nachixü̃anegü ga noxri tomaxã 
taãxẽgüxü̃, notürü i nümagü rü tama 
toxü̃ narüngü̃xẽẽgü rü torü uanügüxü̃ 
nügü nixĩgüxẽxẽ. Rü yema torü 
chacherdótegü rü torü ãẽ̱xgacügü rü 
taxuwama naxca̱x ne naxũ ga norü 
ngü̃xẽẽ rü yemaca̱x nu ne nanaxĩmare 
nax norü õnaca̱x nadaugüxü̃ca̱x nax 
yemaacü namaxẽxü̃ca̱x, notürü düxwa 
daa ĩanegu nayue. 20 Rü dücax, Pa Corix, 
i nhuxãcü ngẽma guxchaxü̃gü rü 
poraãcü ngúxü̃ toxü̃ ningexẽẽgü rü 
ngẽmaca̱x poraãcü taxoégaãẽgü. Rü 
ngẽxguma nagu tarüxĩnüegu nax 
nhuxãcü tama cuga taxĩnüexü̃, rü 
poraãcü tanaxi̱xãchiãẽgü. Rü torü 
ĩanearü poxeguxü̃arü düxétüwa rü 
taramaxã toxocügüxü̃ nadai. Rü nua 
ĩanearü aixepewa rü taiyamaxã rü 
da̱xaweanemaxã tayue”, nhanagürügü. 
…… 
 
Norü tamaepü̱x ga auxechiga 
 
3
  
1 Rü chama nixĩ ga chayangexü̃ ga 
yema ngúxü̃ ga Tupana norü 
numaxã ínguxẽẽxü̃. 
…… 
7 Rü nüma rü wüxi ga poxcuchicaxü̃ 
ga ngearü ũxũchicaã́xü̃gu choxü̃ 
nitacuchi rü curẽchimaxã choxü̃ 
nichota. 8 Rü woo tagaãcü nüxna chaca 
nax choxü̃ nangü̃xẽẽxü̃ca̱x, notürü ga 
nüma rü tama choxü̃́ nüxü̃ naxĩnüchaü̃ 
ga chorü yumüxẽ. 
…… 
12 Rü nüma rü ngúxü̃ choxü̃ ningexẽxẽ, 
nhama norü würamaxã choxü̃ 
namáxü̃xü̃rüxü̃. 13 Rü ngẽma ngúxü̃ rü 
nhama naxne ya poraãcü inga̱xinerüxü̃ 
nixĩ. 14 Rü nhu̱xmax i guxü̃ma i chorü 
ĩanecüã̱x rü choxü̃ nacugüe rü guxü̃ i 
oragu chauchiga narücutanüxü̃. 15 Rü 
nüma ya Cori rü taxü̃ i guxchaxü̃gü 
choxü̃ ningexẽxẽ rü ngẽmagagu poraãcü 
choxü̃́ nangu̱x. 16 Rü nhama 
waixümüte̱xegu chapüte̱xemaxã choxü̃ 
nanhaxü̃rüxü̃ rü chayagate̱xeãchi. 17 Rü 
ngẽma chorü taãxẽ rü choxna nixũgachi, 
rü marü düxwa nüxü̃ icharüngüma i 
guxü̃ma i ngẽma taãxẽ ga noxri choxü̃́ 
yexmaxü̃. 18 Rü ngẽmagagu marü düxwa 
nagu charüxĩnü nax Corixü̃ 
íchatáxchaü̃xü̃. 19-20 Rü chauãẽwa nangu 
i ngẽma ngechaü̃ rü ngúxü̃ i chingexü̃ rü 
nhuxãcü chaxica nua nax chatáxü̃ rü 
taxúema choxü̃ rüngü̃xẽẽxü̃. Rü 
ngẽxguma ngẽmagu charüxĩnügu rü 
chorü ngúchaü̃ rü nhaxtüwa naxũ. 
21 Notürü nangexma i wüxi i ĩnü i 
guxü̃guma chauãẽwa ngẽxmaxü̃ rü 
poraãcü choxü̃ rüngü̃xẽẽxü̃. 22 Rü ngẽma 
ĩnü nixĩ nax Coriarü ngechaü̃tümüxü̃ rü 
taguma iyacuáxü̃ rü norü mecüma rü 
taguma nagúxü̃. 23 Rü wüxichigü i 
ngunexü̃gu rü choxna nüxü̃ 
nacua̱xãchixẽxẽ nax nhuxãcü aixcuma 
yanguxẽẽãxü̃ i ngẽma nüxü̃ yaxuxü̃. 
24 Rü ngẽmaca̱x chaugümaxã 
nhachagürü: “Nüma ya Cori ya Tupana 
rü chamaxã inacua̱x, rü ngẽmaca̱x nagu 
chayaxõ”, nhachagürü. 25 Rü nüma ya 
Cori ya Tupana rü tümamaxã 
namecüma ya yíxema nagu yaxõgüxe rü 
naxca̱x daugüxe. 26 Rü name nixĩ i 
bexma mea ítanangu̱xẽẽgü ya Cori ya 
Tupanaarü ngü̃xẽẽ. 
…… 
37 Rü ngẽxguma texe tüxü̃ ixuxgu 
rüe̱xna ta̱xacü tüxü̃ ngupetügu rü 
LAMENTAÇÕES DE JEREMIAS 1,   
3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
570 
ngẽmaãcü nixĩ erü woetama Tupana 
nanaxuegu nax ngẽmaãcü yixĩxü̃. 38 Rü 
ngẽxgumarüxü̃ i ngẽma mexü̃gü rü 
ngẽma guxchaxü̃gü rü ínangugü erü ya 
Tupana rü woetama ngẽmaãcü 
nanaxuegu. 39 ¿Rü tü̱xcüü̃ i yixema nax 
iduü̃emarexü̃ rü Tupanamaxã 
tarüxutaga ega tórü chixexü̃gagu tüxü̃ 
iyanawe̱xãchixẽẽgu? 40 Rü ngẽmaca̱x 
¡ngĩxã aixcuma nagu tarüxĩnüe i tacüma 
i mexü̃ rüe̱xna chixexü̃, rü ngĩxã Cori ya 
Tupanaca̱x tawoegu rü aixcuma naga 
taxĩnüe! 41 ¡Rü ngĩxã Tupana ya 
dauxü̃wa ngẽxmacümaxã tidexagü i 
tórü yumüxẽwa rü namaxã nüxü̃ tixu i 
ngẽma nagu rüxĩnüexü̃! 42 Pa Corix, 
toma rü chixexü̃ taxü rü tama cuga 
taxĩnüe. Rü cuma i ngẽma rü tama 
cunangupetüxẽẽmare. 43 Rü cuma rü 
toétügu cunanguxẽxẽ i curü nu rü towe 
quingẽchigü, rü tama cuxü̃́ 
tangechaü̃tümüxü̃ãcüma toxü̃ cudai. 
44 Rü cuma rü wüxi ga caixanexü̃gu 
cugü quicu̱x nax tama nüxü̃ 
cuxĩnüxü̃ca̱x i torü yumüxẽgü. 45 Rü 
guxü̃ma i togü i nachixü̃anegüpe̱xewa, 
rü nhama wüxi i guxchirerüxü̃ toxü̃ 
ícuwogü. 46 Rü guxü̃ma i tórü uanügü rü 
chixexü̃maxã tochiga nidexagü. 47 Rü 
ngẽmaca̱x poraãcü tamuü̃e erü toxü̃ 
ínayauxü̃ rü taxúema toxü̃ ítapoxü̃ rü 
tochicaxica nixĩ i ngẽ́ma yaxüxü̃. Rü 
ngẽma nixĩ i nawa tangexmaxü̃. 48-50 Rü 
nhama dexá iyaxü̃rüxü̃ nixĩ i 
chauxgüxü̃etü erü naxca̱x chaxaxu ya 
yima chorü ĩane ya nüxü̃ 
changechaxüne rü nhu̱xmax nagu 
napogüene. Rü taguma nüxü̃ charüchau 
nax chaxauxechaxü̃ erü nataxuma nax 
texé choxü̃ taãxẽxẽẽxü̃ nhu̱xmatáta 
dauxü̃guxü̃ i naanewa taxca̱x nadaue ya 
Cori ya Tupana. 51 Rü poraãcü chorü 
maxü̃wa nangu̱x i ngẽxguma nüxü̃ 
chada̱xgu i ngẽma guxchaxü̃gü i naxca̱x 
ínguxü̃ i ngẽma paxü̃gü i 
Yerucharéü̃cüã̱x. 52 Rü taxuxü̃ma 
namaxã chaxüyane i ngẽma chorü 
uanügü rü nhama wüxi i weri 
iyaxuxü̃rüxü̃ choxü̃ niyauxgü. 53 Rü wüxi 
i ãchiü̃xü̃ i ãxmaxü̃gu choxü̃ 
nita̱xcuchigü rü nutamaxã choxü̃ 
narüxütaü̃gü nax taxuwama 
íchaxũxũxü̃ca̱x. 54 Rü guxü̃ma ga 
chaxune rü dexáwa nangexma, rü nagu 
charüxĩnü nax marü chayuxü̃. 55 Rü 
chamax, Pa Corix, Pa Tupanax, rü nhaa 
ãxmaxü̃wa changexmayane rü cuxna 
chacagü. 56 Rü cuma rü choxü̃ cuxĩnü i 
ngẽxguma cuxna chaca̱xgu rü choxü̃́ 
cunayaxu i chorü yumüxẽ. 57 Rü ngẽma 
ngunexü̃ i nagu cuxna chaca̱xü̃gu rü 
chauxü̃tawa cuxũ, rü nhacugürü choxü̃: 
“¡Rü taxuca̱xma cumuü̃!” nhacurügü. 
58 Rü cumax, Pa Corix, Pa Tupanax, rü 
choxü̃ ícupoxü̃ nüxna i chorü uanügü rü 
nawa choxü̃ ícunguxuchixẽxẽ i ngẽma 
yu. 
……  
LAMENTAÇÕES DE JEREMIAS 3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
571 
 
Echequiéu nango̱xetü 
 
rü Tupanaxü̃ nadau 
 
1
  
1-3 Rü yexguma marü 5 ga taunecü 
Babiróniaanewa nayexmagu ga 
ãẽ̱xgacü ga Yoachĩ́ ga yéma nax 
nagagüaxü̃, rü chama i chacherdóte i 
Echequiéu ya Buchí nane rü yema 
Yudéugü ga Babiróniaanewa 
nagagüxü̃tanüwa chayexma ga natü ga 
Quebáracutüwa. Rü yexguma ga chama 
rü 30 ga taunecü choxü̃́ nayexmagu rü 
wüxi ga ngunexü̃ meama norü ãgümücü 
ga tauemacü (yúniu) arü 5 ga ngunexü̃gu 
rü ngürüãchi cha̱u̱xca̱x ningena ga 
dauxü̃guxü̃ ga naane rü Tupanaxü̃ 
chadau. 4 Rü to ga nüxü̃ chadauxü̃ nixĩ ga 
wüxi ga buanecü ga íxã̱ũ̱xẽmacü ga 
nórchiwaama ne ũcü. Rü wüxi ga taxü̃ ga 
caixanexü̃wa nango̱x ga wüxi ga üxüema 
ga ãẽmacürüxü̃ ixĩxü̃. Rü norü 
guxü̃cüwawa rü poraãcü nangóone. Rü 
yema üxüemaarü ngãxü̃wa rü yéma 
nayexma ga wüxi ga ta̱xacü ga nhama 
brṍcherüxü̃ iya̱u̱xracüüxü̃. 5 Rü yema 
caixanexü̃arü ngãxü̃wa nayexma ga 
ãgümücü ga ta̱xacü ga maxẽxü̃ ga 
naduü̃xü̃güraxü̃xü̃. 6 Rü wüxichigü ga 
yema rü naxãgümücüpe̱xátü rü 
naxãgümücüchametü. 
…… 
10 Rü nachiwegü ga yema ãgümücü ga 
naduü̃xü̃güraxü̃xü̃ rü nhaãcü nixĩ: rü yema 
nachametü ga nape̱xewaama üxü̃ rü 
nanaduü̃echiweraxü̃, rü yema norü 
tügünecüwawaama üxü̃ rü 
nanaxaichiweraxü̃, rü yema norü 
to̱xoxwecüwawaama üxü̃ rü 
nanatuiruchiweraxü̃, rü yema naxca̱xwena 
üxü̃ rü nanaxĩyüchiweraxü̃. 11 Rü taxre ga 
naxpe̱xátü rü nangenagü rü nügüwa 
nayaxũ̱xgü rü guma nái ga taxre rü 
naxü̃nearü dü̱xruxü̃ nixĩgü. 12 Rü yexguma 
inaxĩxgu rü nügüpe̱xewaama naxĩ yema 
Tupanaarü pora ínamugüxü̃waama. Rü 
tama nügüweama naxĩ. 
…… 
15 Rü yexguma nüxü̃ chadawenügu ga 
yema naduü̃xü̃güraxü̃xü̃, rü 
wüxichigüxü̃tawa rü nüxü̃ chadau nax 
yexma waixümüanegu naxüxü̃ ga wüxi 
ga bochicuxü̃. 
…… 
20 Rü yema naduü̃xü̃güraxü̃xü̃ rü 
ngextá Tupanaarü pora 
ínamugüxü̃waama naxĩxĩchitanü. Rü 
 
EZEQUIEL 
 
(Echequiéu) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
572 
yema bochicuxü̃ rü wüxigu namaxã 
nayachü̱xãchitanü yerü yema bochicuxü̃ 
rü yema naduü̃xü̃güraxü̃xü̃xü̃nearü 
datama nixĩgü. 21 Rü yexguma 
naxĩã̱xãchitanügu ga yema 
naduü̃xü̃güraxü̃xü̃ rü yema bochicuxü̃ rü 
ta naxĩã̱xãchitanü. Rü yexguma 
íyachaxãchitanügu ga yema 
naduü̃xü̃güraxü̃xü̃, rü yema bochicuxü̃ rü 
ta ínayachaxãchigü. Rü yexguma 
yachüxãchitanügu ga yema 
naduü̃xü̃güraxü̃xü̃, rü yema bochicuxü̃ rü 
ta wüxigu namaxã nayachüxãchitanü, 
yerü yema bochicuxü̃ rü yema 
naduü̃xü̃güraxü̃xü̃xü̃nearü datama 
nixĩgü. 22 Rü naétüwa ga yema ãgümücü 
ga naduü̃xü̃güraxü̃xü̃ rü ga naanetüwe rü 
nichipetümare rü guxü̃ma namexechi. 
…… 
26 Rü yema naanetüweétüwa nüxü̃ 
chadau ga wüxi ga ta̱xacü ga 
natochicaxü̃raxü̃xü̃ ga nuta ga mexechicü 
ya chaferénaxca̱x ixĩxü̃. Rü yema 
tochicaxü̃wa narüto ga wüxi ga 
naduü̃xü̃raxü̃xü̃. 27 Rü yema naayearü 
dauxü̃waama rü niya̱u̱xra nhama wüxi i 
brṍche i iguxü̃rüxü̃. Rü naayetüü̃waama 
rü nhama wüxi i üxüemarüxü̃ nixĩ. Rü 
guxü̃cüwawa rü poraãcü nangóone. 28 Rü 
yema norü ya̱u̱xra rü nhama wüxi ya 
würa i pucügu nüxü̃ idauxü̃rüxü̃ nixĩ. Rü 
yemaacü nixĩ ga cha̱u̱xca̱x nangóxü̃ ga 
norü üüne ya Cori ya Tupana. Rü yemaxü̃ 
chada̱xgu rü nhaxtüanegu chanangücuchi. 
 
Tupana rü Echequiéuxü̃ nayaxu 
norü puracütanüxü̃ruxü̃ 
 
2
  
1 Rü nhu̱xũchi nüxü̃ chaxĩnü ga 
wüxi ga naga ga nhaxü̃ choxü̃: “Pa 
Yatüx ¡inachi erü tá cumaxã chidexa!” 
nhaxü̃. 2 Rü yexguma chamaxã 
íyadexayane rü choxna nangu ga 
Tupanaãxẽ, rü choxü̃ inachixẽxẽ. 3 Rü 
nüma ga Tupana rü nhanagürü choxü̃: 
“Cumax, Pa Yatüx, rü tá cuxü̃ natanüwa 
chamu i ngẽma cutanüxü̃gü i 
Iraéutanüxü̃ i tama chauga ĩnüexü̃. Rü 
nümagü rü nhu̱xmax rü ta nũxcüma ga 
norü o̱xigürüü̃tama tama chauga 
naxĩnüe. 4 Rü nümagü i ngẽma duü̃xü̃gü 
rü yema norü o̱xigü ga tama chauga 
ĩnüexü̃rüxü̃ tama choxü̃ nacua̱xgüchaü̃. 
Rü ngẽmatanüwa tá nixĩ i cuxü̃ 
chamuxü̃ nax namaxã nüxü̃ 
cuyarüxuxü̃ca̱x i nhaa chorü ore. 5 Rü 
ngẽma duü̃xü̃gü i tama irüxĩnüechaü̃xü̃ 
rü ngẽxguma cuxü̃́ inaxĩnüegu rüe̱xna 
tama cuxü̃́ inaxĩnüegu notürü tá nüxna 
nacua̱xãchie nax natanüwa marü 
nangexmaxü̃ i chorü orearü uruxü̃. 6 Rü 
cumax, Pa Yatüx ¡rü tauxü̃́ i nüxü̃ 
cumuü̃xü̃, rü tauxü̃́ i naxca̱x cumuü̃xü̃ 
ega cuxü̃ naxãxũnegügu rü woo cuxü̃́ 
nangu̱xgu i nhama wüxi i tuxchinawe 
cuxü̃ chixgurüxü̃! ¡Rü tauxü̃́ i 
curümaãchixü̃ ega nuchiweãcü cuxna 
nadaugügu i ngẽma duü̃xü̃gü i tama 
irüxĩnüechaü̃xü̃! 7 ¡Rü cumax rü namaxã 
nüxü̃ ixuama i ngẽma chorü ore rü woo 
tama cuxü̃́ inaxĩnüegu! Erü nüma rü 
tama irüxĩnüechaü̃xü̃ nixĩgü”, 
nhanagürü choxü̃. 
…… 
 
Tupana rü Echequiéuxü̃ namu nax 
dauxü̃taeruxü̃ yixĩxü̃ca̱x 
 
3
  
16 Rü yexguma 7 ga 
ngunexü̃guwena rü nüma ga Cori 
ya Tupana rü chamaxã nidexa rü 
nhanagürü: 17 “Pa Yatüx, chama rü cuxü̃ 
Ezequiel 1 
– 
3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
573 
ichamu nax dauxü̃taeruxü̃ quixĩxü̃ca̱x 
natanüwa i ngẽma Iraéutanüxü̃gü. Rü 
ngẽxguma ta̱xacürü orexü̃ cumaxã 
chixuxgu ¡rü namaxã nüxü̃ ixu i ngẽma 
chorü ore nax ngẽmaãcü nüxü̃ 
nacua̱xgüxü̃ca̱x! 18 Dücax, rü ngẽxguma 
chi chamax cumaxã nüxü̃ chixuxgu nax 
wüxi i duü̃xü̃ i chixri maxü̃xü̃maxã 
chaxueguxü̃ i poxcu rü cumax rü tama 
cunaxucu̱xẽgu nax nüxü̃ naxoxü̃ca̱x i 
ngẽma norü chixexü̃, rü nüma rü tá 
nayu nagagu i norü chixexü̃. Notürü i 
chamax rü tá cuxna chaca naxca̱x i 
ngẽma duü̃xü̃ erü tama cunaxucu̱xẽ. 
19 Notürü ngẽxguma chi cuma rü ngẽma 
duü̃xü̃ i chixri maxü̃xü̃ cuxucu̱xẽgu nax 
nüxü̃ naxoxü̃ca̱x i ngẽma nacüma i 
chixexü̃ rü nüma rü tama nüxü̃ 
naxoxchaü̃gu, rü ngẽma norü 
pecádugagu tátama nayu. Notürü i 
cuma rü taxuca̱xtáma cuxna chaca rü tá 
cumaxü̃. 20 Rü ngẽxguma chi wüxi i 
duü̃xü̃ noxri mea maxü̱̃xgu notürü 
yixcüama rü nüxü̃ naxoxgu i ngẽma 
maxü̃ i mexü̃, rü ngẽxguma cuma rü 
tama cunaxucu̱xẽgu rü nüma rü norü 
chixexü̃gu tá nayu. Rü yema mexü̃ ga 
noxri naxüxü̃ rü chape̱xewa rü taxũtáma 
ínanapoxü̃. Rü nüma rü norü 
chixexü̃gagu tá nayuama, notürü i 
chama rü tá cuxna chaca naxca̱x i 
ngẽma duü̃xü̃ erü tama cunaxucu̱xẽ. 
21 Notürü i cumax, rü ngẽxguma chi 
cunaxucu̱xẽgu ya yimá duü̃ nax tama 
chixexü̃ naxüxü̃ca̱x rü nüma rü cuxü̃́ 
inaxĩnügu nax tama wena chixexü̃ 
naxüxü̃ rü tá namaxü̃ erü cuga naxĩnü. 
Rü cuma rü tá ta cumaxü̃”, nhanagürü 
choxü̃ ga Tupana. 
…… 
 
5
  
5 Rü nüma ya Cori ya Tupana rü 
nhanagürü choxü̃: “Dücax ya yima 
ĩane ya Yerucharéü̃. Rü chama nixĩ ga 
chanataxẽẽxü̃ natanüwa ya yima naigü 
ya ĩanegü ya togü i nachixü̃anecüã̱x. 
6 Notürü yema norü duü̃xü̃gü ya yima 
ĩane ya Yerucharéü̃ rü chamaxã nanue 
rü tama naga naxĩnüechaü̃ i chorü 
mugü rü ucu̱xẽgü. Rü guxü̃nema ya 
yima naigü ya ĩanegü ya pexna 
ngaicamanearü duü̃xü̃güarü yexera 
chixri namaxẽ rü tama naga naxĩnüe i 
ngẽma chorü mugü rü chorü ucu̱xẽgü. 
7 Rü ngẽmaca̱x i chamax ya Cori ya 
Tupana rü nhachagürü: ‘Pemax rü guxü̃ 
i togü i duü̃xü̃gü i pexna ngaicamaxü̃arü 
yexera tama ipexĩnüechaü̃ rü tama naga 
pexĩnüe i ngẽma chorü mugü rü bai 
peyanguxẽẽgüchaü̃ i ngẽma togü i 
nachixü̃anegüarü mugü.’ 8 Rü ngẽmaca̱x 
i chama ya Cori ya Tupana rü nüxü̃ 
chixu rü nhachagürü: ‘Chama rü tá ta 
pemaxã chanu, Pa Yerucharéü̃cüã̱xgüx, 
rü tá pexü̃ chapoxcue nape̱xewa i 
ngẽma togü i nachixü̃anecüã̱xgü. 9 Rü 
ngẽmaca̱x tá perü chixexü̃gügagu 
poraãcü pexü̃ chapoxcue. Rü nhaa 
poxcu i nhu̱xmax tá pexca̱x 
íchanguxẽẽxü̃ rü yema poxcu ga ü̃pama 
namaxã pexü̃ chapoxcuxü̃arü yexera tá 
nixĩ rü nhaawena rü nataxutáma i 
nangẽxgumaraxü̃xü̃ i poxcu. 
…… 
14 Rü chamax, Pa Yerucharéü̃cüã̱xgü, rü 
tá nagu chapogü ya yima perü ĩane. Rü 
ĩpatagü ya rüyitaxü̃nexicatama tá nixĩ ya 
nüxü̃ pedauxü̃ne. Rü ngẽmaãcü tá guxü̃ i 
togü i nachixü̃anepe̱xewa pexü̃ 
chaxãneexẽxẽ nax pexü̃ nadaugüxü̃ca̱x i 
guxü̃ma i nua chopetüxü̃. 15 Rü ngẽxguma 
Ezequiel 3,   
5 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
574 
ngẽma perü chixexü̃gagu poraãcü pexü̃ 
chapoxcuegu rü guxü̃arü cugüruxü̃ tá 
pexĩgü. Rü guxü̃ma i ngẽma togü i 
nachixü̃ane i pexna ngaicamaxü̃arü 
dauxcüraxü̃ruxü̃ tá pexĩgü. Rü chama ya 
Cori ya Tupana rü nüxü̃ chixu i ngẽma. 
16 Rü chama rü taxü̃tama i taiya tá pexca̱x 
íchanguxẽxẽ rü nhama chuxchi ya pexü̃ 
cúxü̃nerüxü̃ tá pexü̃ nadai. Rü ngẽma 
taiya rü tá poraãcü nitachigü rü 
ngẽmagagu tá düxwa pengebüe. 17 Rü 
aixcuma pexca̱x tá íchananguxẽxẽ i taiya 
rü daweane rü yu. Rü ngẽ́ma tá 
chanamugü i aigü i pexacügü tüxü̃ 
ngõ̱xcuxü̃. Rü ngẽmaãcü tá tagu̱x ya 
pexacügü. Rü ngẽxgumarüxü̃ ta ngẽ́ma tá 
chanamugü i perü uanügü nax muxema i 
pema rü daigu peyuexü̃ca̱x. Rü chama ya 
Cori ya Tupana chanaxunagü i ngẽma.’ ” 
…… 
 
7
  
5,6 “Rü chama ya Cori ya Tupana rü 
nüxü̃ chixu rü nhachagürü: ‘Dücax, 
Pa Yerucharéü̃cüã̱xgüx, rü marü 
ningaica i ngẽma guxchaxü̃gü i nügüwe 
ãgüxü̃ i tá pexca̱x íchanguxẽẽxü̃. Erü 
nataxüchi i perü chixexü̃gü rü 
ngẽmaca̱x i nhu̱xmax rü düxwa poxcu 
pemaxã chaxuegu. 
…… 
 
Tupana rü Yerucharéü̃cüã̱xgüna 
naca norü chixexü̃ca̱x 
23 Rü cumax, Pa Echequiéux ¡rü wüxi 
ya curẽchi ínamexẽxẽ naxca̱x i chorü 
duü̃xü̃gü i Yerucharéü̃cüã̱xgü! Erü tá 
chanapoxcue naxca̱x nax poraãcü 
namáetagüxü̃. Rü yima norü ĩane ya 
Yerucharéü̃ rü poraãcü chixexü̃maxã 
nanapá. 24 Rü chama tá ngẽ́ma 
chanamugü i to i nachixü̃anecüã̱x i 
duü̃xü̃gü i chixecümaxü̃ nax ngẽmamaxã 
yayoraã́xü̃ca̱x ya napatagü i ngẽma 
Yerucharéü̃cüã̱xgü. Rü ngẽmaãcü tá 
chayanaxoxẽxẽ nax nügü yacua̱xüü̃güxü̃ i 
ngẽma yatügü i muarü ngẽmaxü̃ã̱xgüxü̃. 
Rü ngẽma Yerucharéü̃cüã̱xgüarü 
nachicagü i nawa norü 
tupananetachicüna̱xãgüxü̃ 
yacua̱xüü̃güxü̃, rü tá chanamu i ngẽma 
norü uanügü nax nagu napogüexü̃ca̱x. 
25 Rü nüma i Yerucharéü̃cüã̱xgü rü 
poraãcü tá namuü̃e. Rü ngẽmaca̱x tá 
naxca̱x nadaugü nax norü uanügü 
namaxã irüngüxmüexü̃. Notürü ngẽma 
norü uanügü rü taxũtáma naga naxĩnüe. 
26 Rü nügüwe tá naxãgü i ngẽma 
chixexü̃gü i Yerucharéü̃cüã̱xgüca̱x 
ínguxü̃. Rü ngẽxgumarüxü̃ ta i ngẽma 
nachigagü i chixexü̃ rü tá nügüwe 
naxãgü. Rü tá naxca̱x nadaugü i wüxi i 
chorü orearü uruxü̃ nax ngẽma namaxã 
nüxü̃ ixuxü̃ca̱x nax ta̱xacüchiga yixĩxü̃ i 
ngẽma ngupetüxü̃. Notürü i ngẽma rü tá 
notüca̱xmamare nixĩ. Rü nataxutáma i 
chacherdótegü i nangúexẽẽxü̃ rü bai i 
yaxguã̱xgü i tayaxucu̱xẽgüxü̃. 27 Rü nüma 
ya Yudáanecüã̱xarü ãẽ̱xgacü rü nhama 
nayutanüxü̃rüxü̃ tá ngechaü̃ nüxü̃́ nangu. 
Rü ngẽma ãẽ̱xgacü nane i duü̃xü̃gümaxã 
icuáxü̃ rü tá ta ngechaü̃ nüxü̃́ nangu. Rü 
nüma i Yerucharéü̃cüã̱x i duü̃xü̃gü rü 
norü muü̃maxã tá nidu̱xrue. Rü ngẽma 
nax nhuxãcü tama mea namücügümaxã 
inacua̱xgüxü̃ãcü tátama namaxã 
ichacua̱x. Rü ngẽmatama poxcu i 
namücügümaxã naxuegugüxü̃ãcü tátama 
chanapoxcue. Rü ngẽmaãcü tá nixĩ i 
nüxü̃ nacua̱xgüxü̃ nax chama rü Cori ya 
Tupana nax chixĩxü̃’ ”, nhachagürü. 
…… 
Ezequiel 5 
,   
7 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
575 
 
Tupana rü Echequiéuxü̃ nanawe̱x 
nax nhuxãcü tá napoxcuãxü̃ ya 
Yerucharéü̃cüã̱xgü 
 
9
  
1 Rü yema nhaxguwena rü nüxü̃ 
chaxĩnü ga wüxi ga naga ga tagaxü̃ 
ga cho̱xmaxchi̱xẽwa nhaxü̃: “Marü 
ínangugü i ngẽma tá naxca̱x 
íyaxüãchixü̃ ya yima ĩane nax nagu 
napogüexü̃ca̱x. Rü wüxichigü i ngẽma 
norü uanügüarü churaragü rü 
naxme̱xgu nayange ya naxne ya namaxã 
tá nadaiane ya yima ĩanearü duü̃xü̃gü”, 
nhaxü̃. 2 Rü nhu̱xũchi nüxü̃ chadau ga 6 
ga yatügü ga guma Tupanapatagu 
chocuxü̃ nawa ga yema norü ĩã̱x ga 
dauxchitawaama üxü̃ ga nórchiwa. Rü 
wüxichigü ga yema yatü rü nayange ga 
wüxi ga ma̱xeruxü̃. Rü yemaarü 
ngãxü̃tanügu nixũchigü ga wüxi ga yatü 
ga líũchimaxã ãxchiruxü̃. Rü norü 
goyexü̃wa nayangacuchiwexü̃ ga norü 
ümatüruxü̃. Rü yema yatügü rü 
Tupanapatawa nichocu, rü yema 
ãmarearü guchicaxü̃ ga 
brṍchenaxca̱xü̃tawa nayachaxãchitanü. 
3 Rü Tupanaarü üüne rü nüxna 
nayachü̱xãchi ga yema taxre ga 
ixãxpe̱xátüxü̃ ga noxri norü ngãxü̃wa 
nayexmaxü̃, rü Tupanapataarü 
ĩã̱xwaama naxũ. Rü nüma ga Cori ya 
Tupana rü naxca̱x naca ga yema yatü ga 
líũchimaxã ãxchiruxü̃ ga norü goyexü̃gu 
ümatüruxü̃ ingexü̃. 4 Rü nhanagürü 
nüxü̃: “¡Ẽcü, nagu ixũãgüchigü ya daa 
ĩane ya Yerucharéü̃ rü yaxüégacatü i 
guxü̃ma i ngẽma duü̃xü̃gü i nhaa 
ĩanearü chixexü̃gagu ngechaü̃güxü̃ rü 
ngúxü̃ ingegüxü̃!” nhanagürü. 5 Rü 
yemawena nüxü̃ chaxĩnü ga Cori ya 
Tupana nax yema togü ga yatügüxü̃ 
nhaxü̃: “¡Rü ngẽma yatüwe pexĩxü̃tanü 
nawa ya daa ĩane! Rü guxü̃ma i ngẽma 
duü̃xü̃gü i ngeégacatüxü̃ ¡rü penada̱i̱x! 
¡Rü tauxü̃táma nüxü̃ pengechaxü̃ rü bai 
tá i pexü̃́ nax nangechaü̃tümüxü̃güxü̃! 
6 ¡Rü chapatawa tá ipenaxügü nax 
penadaixü̃ rü guxü̃táma pedai rü 
yaxguã̱xgü, rü ngextü̱xüxü̃gü, rü 
paxü̃gü, rü buxü̃gü, rü ngexü̃gü! 
¡Notürü taxũtáma nüxü̃ pedáu i ngẽma 
ãégacatüxü̃!”, nhanagürü. Rü yemaacü 
inanaxügüe nax nadaiaxü̃ ga yema 
yaxguã̱xgü ga Tupanapatamaxã 
icua̱xgüxü̃. 7 Rü yemawena rü nüma ga 
Cori ya Tupana rü yema yatügüxü̃ namu 
rü nhanagürü nüxü̃: “¡Rü nagu pichocu 
ya yima chapata rü yuexü̃maxã 
penaxãũãchixẽxẽ! Rü duü̃xü̃gü i 
yuexü̃maxã penapaxẽxẽ i naa̱xtü!” 
nhanagürü. Rü nüma ga yema yatügü rü 
ínachoxü̃ rü inanaxügüe ga nax 
nadaiaxü̃ ga yema ĩanecüã̱x ga duü̃xü̃gü. 
8 Rü yema ínaxügüyane rü chaxicatama 
íchayaxü. Rü yexguma ga chama rü 
nhaxtüanegu chanangücuchi rü poraãcü 
changechaü̃ãcüma aita chaxü rü 
nhachagürü: “Pa Corix, rü nhu̱xmax nax 
yima ĩane ya Yerucharéü̃cüã̱xgümaxã 
nax cunuxü̃ ¿rü tá cunadaixü̃ i ngẽma 
noxretama i Iraéutanüxü̃ i ngẽ́ma 
yaxügüxü̃?” nhachagürü. 9 Rü nüma ga 
Cori ya Tupana rü choxü̃ nangãxü̃ga rü 
nhanagürü: “Ngẽma Iraéuanecüã̱xgü rü 
ngẽma Yudáanecüã̱xgüarü pecádu rü 
nataxüchi. Rü ngẽma nachixü̃ane rü 
máetagüxü̃maxã nanapá. Rü yima ĩane 
ya Yerucharéü̃wa rü norü duü̃xü̃gü rü 
chixeãcü nügümaxã inacua̱xgü. Rü 
nüma nagu naxĩnüegu rü marü nüxna 
Ezequiel 9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
576 
chixũ i ngẽma nachixü̃ane, rü ngẽmaca̱x 
tama nüxü̃ chadau i ngẽma naxügüxü̃. 
10 Notürü taxũtáma choxü̃́ 
nangechaü̃tümüxü̃ i ngẽma duü̃xü̃gü, rü 
nüxna tá chaca naxca̱x ga yema 
nhuxãcü chixri nax namaxẽxü̃”, 
nhanagürü. 
…… 
 
Yerucharéü̃cüã̱x i 
 
duü̃xü̃güarü poxcu 
 
11
  
1 Rü nüma ga Tupanaãxẽ i 
Üünexü̃ rü choxü̃ 
nayachü̱xãchixẽxẽ rü Tupanapataarü ĩã̱x 
ya léstewaama üxü̃wa choxü̃ naga ga 
Yerucharéü̃wa. Rü yema ĩã̱xwa 
nayexmagü ga 24 ga yatügü. Rü 
yematanüwa nüxü̃ chacuáxü̃ nixĩ ga 
Yaachanía ga Achúru nane rü ga Peratía 
ga Benaía nane. Rü nümagü rü 
Yerucharéü̃cüã̱xarü ãẽ̱xgacügü nixĩgü. 
…… 
 
Tupana rü Echequiéumaxã nüxü̃ 
nixu nax wena táxarü 
nachixü̃aneca̱x nanawoeguxẽẽãxü̃ i 
Iraéutanüxü̃gü 
14 Rü nüma ga Cori ya Tupana rü 
wenaxarü chamaxã nidexa rü 
nhanagürü choxü̃: 15 “Rü ngẽma 
Iraéutanüxü̃ i Yerucharéü̃wa yaxügüxü̃ 
rü nidexagü nachiga i ngẽma natanüxü̃ i 
Iraéuanecüã̱xgü i to i nachixü̃anegu 
woonexü̃ rü nhanagürügü: ‘Rü ngẽma 
tatanüxü̃gü i to i nachixü̃anewa gagüxü̃ 
rü Tupana ngẽxma nanawoone yerü 
poraãcü chixri namaxẽ. Rü nhu̱xmax i 
ngẽma norü naane rü tóxrü nixĩ erü 
Cori ya Tupana tüxna nanaxã’, 
nhanagürügü. 16 Notürü i cumax, Pa 
Echequiéux, rü tá ngẽma Iraéutanüxü̃ i 
to i nachixü̃anegüwa gagüxü̃maxã nüxü̃ 
quixu i chorü ore i nhaxü̃: ‘Rü woo 
ngẽma to i nachixü̃anegügu pexü̃ 
chawoone, notürü taxũtáma guxü̃guca̱x 
nixĩ. Erü ngẽma nachixü̃anegü i nagu 
pewoonexü̃wa rü chamatátama nixĩ i 
pemaxã changexmaxü̃’, nhachagürü. 
17 ¡Rü ngẽxgumarüxü̃ ta namaxã nüxü̃ 
ixu i nhaa to i chorü ore i nhaxü̃! 
‘Ngẽma nachixü̃anegü ga nagu 
nawoonexü̃wa rü tá chananutaque̱xe rü 
wena tá nüxna chanaxã i ngẽma 
Iraéuane nax noxrü yixĩxü̃ca̱x. 18 Rü 
nümagü rü tá nawoegu rü tá nagu 
napogüe i guxü̃ma i ngẽma 
naxchicüna̱xãgü ga ü̃pa nüxü̃ 
yacua̱xüü̃güxü̃. Rü ngẽmaãcü tá nüxü̃ 
narüxoe i ngẽma nacüma i chixexü̃. 
19 Rü chama rü tá chanaxüchicüxü ya 
yima norü maxü̃ne ya taixü̃ne nhama 
nutarüxü̃. Rü nüxna tá chanaxã ya wüxi 
ya maxü̃ne ya ngexwaca̱xü̃ne rü 
ngexwaca̱xü̃xü̃ i naãxẽ tá nüxna chaxã. 
20 Rü nhu̱xũchi tá naga naxĩnüe i chorü 
mugü rü tá nagu namaxẽ. Rü nümagü 
rü tá chorü duü̃xü̃gü nixĩgü, rü chama 
rü tá norü Tupana chixĩ. 21 Notürü ya 
yíxema nagu maxẽamaxe i ngẽma 
nacüma i chixexü̃ i naxchi chaxaixü̃, rü 
chama rü tá ngẽmaca̱x tüxna chaca. Rü 
chama ya Cori ya Tupana nixĩ i ngẽma 
nhachaxü̃.’ ” 
 
Cori ya Tupanaarü üüne rü 
Yerucharéü̃na nixũgachi 
22-23 Rü yema ixãxpe̱xátüxü̃ rü naxügü 
rü yema ibochicuxü̃ rü nawe 
nayachü̱xãchitanü. Rü yema Tupanaarü 
üüne ga naétügu chü̱xüxü̃ rü nüxna 
Ezequiel 9 
,   
11 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
577 
nixũgachi ga guma ĩane ga Yerucharéü̃. 
Rü norü léstewaama yexmane ya 
ma̱xpǘneétüwa nayachaxãchi. 24 Rü 
nhu̱xũchi ga yema Tupanaãxẽ i Üünexü̃ 
rü choxü̃ niga rü Babiróniaaneca̱x choxü̃ 
natáeguxẽxẽ natanüwa ga yema 
chautanüxü̃gü ga yéma gagüxü̃. Rü 
guxü̃ma i ngẽma nhu̱xmax nüxü̃ 
chixuxü̃ rü yema nixĩ ga Tupanaãxẽ i 
Üünexü̃ choxü̃ nüxü̃ dauxẽẽxü̃ ga 
yexguma choxü̃ nango̱xetüxẽẽgu. Rü 
yemawena rü inayarütaxu. 25 Rü 
nhu̱xũchi ga chama rü yema 
chautanüxü̃gü ga Babiróniaanewa 
gagüxü̃maxã nüxü̃ chixu ga guxü̃ma ga 
yema Tupana choxü̃ nüxü̃ dauxẽẽxü̃. 
…… 
 
Yerucharéü̃cüã̱xgü rü tama 
Tupanamaxã nixaixcumagü 
 
16
  
1 Rü nüma ga Cori ya Tupana rü 
chamaxã nidexa rü nhanagürü: 
2 “Rü cumax, Pa Yatüx, rü chanaxwa̱xe 
ya yima ĩane ya Yerucharéü̃maxã 
quidexa nachiga i ngẽma taxü̃ i chixexü̃ 
i naxüxü̃. 3 Rü nhacurügü tá nüxü̃ ya 
yima ĩane ya Yerucharéü̃: ‘Rü nhaa nixĩ 
i ngẽma Cori ya Tupana cumaxã nüxü̃ 
ixuxü̃. Rü yexguma noxri cungo̱xgu, Pa 
Yerucharéü̃x, rü Canaã́arü naanewa nixĩ 
ga cungóxü̃. Rü cunatü rü 
Amuréutanüxü̃ tixĩ, rü cué rü 
Etéutanüxü̃ tixĩ. 4 Rü yema ngunexü̃ ga 
nagu cungóxü̃gu rü taxúema cuxü̃ 
tiwíexü̃ rü taxúema cuxü̃ taxaiya, rü 
taxúema yucüramaxã cuxü̃ tachaxüne, 
rü taxúema cuxü̃ tina̱i̱xãpetüna̱xã. 5 Rü 
taxúeaxü̃́ma cungechaü̃tümüxü̃, rü 
taxúema cuxca̱x taxoégaãẽ ga mea cuxü̃ 
nax tamexẽẽgüxü̃ca̱x. Rü yema ngunexü̃ 
ga nagu cungóxü̃gu rü yéa naanewa 
cuta̱xmare yerü ga duü̃xü̃gü rü cuwa 
naxã̱ũ̱xãxgü. 6 Notürü ga chamax rü 
cuxü̃tawa chaxüpetü rü cuxü̃ chadau ga 
nagüétü nax cuxüxü̃ rü yemaca̱x choxü̃́ 
cungechaü̃tümüxü̃ rü cuxü̃ chamaxẽxẽ. 
…… 
8 Rü yemawena rü wena cuxü̃tawa 
chaxüpetü rü cuxü̃ chadau ga marü nax 
cuyaxü̃ rü ãmücügu nax curüxĩnüxü̃. Rü 
nhu̱xũchi wüxi ga mámüxü̃ ga 
naxchirumaxã cuxü̃ chidüxü yerü 
cungexchiru. Rü nhu̱xũchi cumaxã 
chaxüga rü cumaxã nüxü̃ chixu nax 
choxrü quixĩxü̃. Rü chama ya Cori ya 
Tupana nixĩ i cumaxã nüxü̃ chixuxü̃ i 
ngẽma. 
…… 
13 Rü yemaacü, Pa Yerucharéü̃x, rü 
cugü ícurüme namaxã i úiru rü 
diẽrumü. Rü yema cuxchirugü rü 
chédanaxca̱x nixĩ, rü líũchi ga meama 
ixümatüxü̃ nixĩ. Rü yema õna ga 
cungṍxü̃ rü imexü̃ nixĩ. Rü yemaacü 
yexera cumexechi rü ãẽ̱xgacü 
naxma̱xwa cungu. 14 Rü guxü̃ i 
nachixü̃anewa rü cutachiga erü 
cumexechi. Rü taxuwama cunanhuxraxü̃ 
erü chamatama nixĩ ga cuxü̃ 
changa̱xãẽxü̃. Rü chama ya Cori ya 
Tupana nixĩ i cumaxã nüxü̃ chixuxü̃ i 
ngẽma. 15 Notürü ga cumax rü curü 
memaxã cugü quicua̱xüxü̃. Rü yemaacü 
yema cuchiga ga mexü̃maxã wüxi ga 
nge ga ngeãxẽcü cugü quixĩxẽxẽ, rü 
guxü̃ma ga duü̃xü̃gü ga yéma 
chopetüxü̃na cunaxã ga cuxune. 
…… 
38 Rü nhu̱xmax nax choxna cungeãẽxü̃ 
rü cumáetaxü̃, rü ngẽmaca̱x cumaxã 
Ezequiel 11,   
16 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
578 
chanu rü tá cuxna chixũgachi nax 
cuyuxü̃ca̱x’ ”, nhanagürü. 
…… 
 
Wüxichigü i duü̃xü̃ rü 
 
nanaxwa̱xe nax Tupanape̱xewa 
norü maxü̃na nadauxü̃ 
 
18
  
1 Rü nüma ga Cori ya Tupana 
chamaxã nidexa rü nhanagürü: 
…… 
4 “Rü guxü̃ma i duü̃xü̃güarü maxü̃ rü 
cha̱xme̱xwa nangexmagü woo yaxü̃ rü 
buxü̃gü. Rü yíxema chixexü̃ ǘxe rü 
tümaarü chixexü̃gagu tátama tayu. 5 Rü 
yíxema aixcuma mexe, rü guxãmaxã 
tixaixcuma rü aixcuma we̱xguxü̃ taxü. 
…… 
9 Rü nagu tamaxü̃ i chorü mugü rü 
aixcuma tayanguxẽxẽ. Rü yíxema tixĩ ya 
aixcuma mexe, rü ngẽmaca̱x taxũtáma 
tüxü̃ chapoxcu. Rü chama ya Cori ya 
Tupana nixĩ i nüxü̃ chixuxü̃ i ngẽma. 
10-13 Notürü ngẽxguma chi yimá yatü ya 
mecü nüxü̃́ nangexmagu ya wüxi ya 
nane ya tama nanatürüxü̃ mea maxü̃cü, 
notürü wüxi ya nuxwa̱xecü rü 
máxwa̱xecü yixĩxgu, rü yima nane rü 
norü chixexü̃gagu tátama napoxcu. Rü 
yima nane rü ngẽxguma chi natanügu 
naxãxgu i ngẽma ma̱xpǘnetape̱xegüwa 
chibüexü̃ rü ngẽmaãcü norü 
tupananetachicüna̱xãgüxü̃ icua̱xüü̃güxü̃, 
rü chi toguexü̃ yapu̱xma̱xgu, 
rü chi yíxema ngearü diẽruã̱xgüxe 
rü tüxǘ nataxuxemaxã chixri 
inacua̱xgu, 
rü chi togueaxü̃́ nangĩ̱xgux, 
rü chi tama tüxü̃́ natáeguxẽẽãxgu i 
tümaarü ngẽmaxü̃ i ngẽma tümaarü 
ngetanüca̱x nüxna taxãgüxü̃, 
rü chi tupananetagügu yaxõõxgu, 
rü chi naxüã̱xgu i ngẽma chixexü̃ i 
naxchi chaxaixü̃, 
rü chi norü diẽru toguena ngĩxü̃ 
naxãxgu nax ngẽmaãcü tüxǘ 
nangĩ́xü̃ca̱x rü tacü i ngĩrü 
üétüca̱x ínacaxü̃ca̱x, 
rü yima nane ya ngẽmaãcü chixri 
maxü̃cü rü ngẽmaca̱x aixcuma tá nayu 
rü nagagu tátama nixĩ i ngẽma. 
14 Notürü ngẽxguma chi yimatama yatü 
ya chixri maxü̃cü nüxü̃́ ngẽxmagu i 
wüxi ya nane ya nüxü̃ daucü i guxü̃ma i 
nanatüarü chixexü̃gü, notürü tama nagu 
yaxũxgu i ngẽma nanatücüma rü 
taxucürüwa nanatüarü chixexü̃gügagu 
nayu. 15-17 Rü yimá nane rü ngẽxguma 
chi tama nanatürüxü̃ natanügu naxãxgu 
i ngẽma ma̱xpǘnetape̱xegüwa chibüexü̃ 
rü ngẽmaãcü norü 
tupananetachicüna̱xãgüxü̃ icua̱xüü̃güxü̃, 
rü chi tama nagu yaxõõxgu i ngẽma 
Iraéuanecüã̱xgüarü tupanagüneta, 
rü chi tama toguexü̃ yapu̱xma̱xgu, 
rü chi taxúemaxã nachixecümagu, 
rü ngẽxguma chi texé diẽruca̱x 
nüxna caxgu rü nüma rü tama 
norü diẽruchicüxü tümaarü 
ngẽmaxü̃ca̱x ínaca̱xgu, 
rü chi tama texéaxü̃́ nangĩ̱xgux, 
rü chi tüxü̃ nachibüxẽẽgu ya yíxema 
taiyaxe, 
rü chi tüxü̃ naxüxchirugu ya yíxema 
ngexchiruxe, 
rü chi taxúemaama guxchaxü̃ 
naxü̱xgu, 
rü chi ngearü üétüãcüma diẽru 
ngĩxü̃ inaxãxgu, 
rü chi chorü mugüga naxĩnügu rü 
nagu namaxü̃gu, 
Ezequiel 16 
,   
18 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
579 
rü nüma rü taxũtáma nanatüarü 
chixexü̃gagu nayu. Rü tá namaxü̃. 
18 Notürü ya yima nanatü rü norü 
chixexü̃gügagu tátama nayu erü 
nachixecüma rü nangĩ̱x rü chixexü̃ naxü 
i natanüxü̃gütanüwa. 19 Rü pema tá 
choxna peca rü nhaperügügü tá: 
‘¿Tü̱xcüü̃ ya yimá nane rü tama 
nanatüarü chixexü̃gagu napoxcu?’, 
nhapegürügü tá. Dücax, rü tá pexü̃ 
changãxü̃. Erü yimá nane rü aixcuma 
mexü̃ naxü rü nayanguxẽxẽ ga chorü 
mugü rü nagu namaxü̃. Rü ngẽmaca̱x 
taxucürüwama nanatüarü chixexü̃gagu 
nayu. 20 Rü yíxema chixexü̃ üxexicatama 
tá tixĩ ya tümaarü chixexü̃gagu poxcúxe. 
Rü nüma ya yimá nane ya mecü rü 
taxũtáma nanatüarü chixexü̃gagu 
napoxcu. Rü wüxi i papá i mexü̃ rü 
taxũtáma nanearü chixexü̃ naxütanü. Rü 
yíxema mexü̃ ǘxe rü tá tanayaxu i 
tümaarü ãmare naxca̱x i ngẽma mexü̃ i 
taxüxü̃. Rü yíxema chixexü̃ ǘxe rü tá 
tanayaxu i tümaarü poxcu naxca̱x i 
ngẽma chixexü̃ i taxüxü̃. 
 
Tupana rü nanapoxcue i duü̃xü̃gü i 
ngẽma nhuxãcü nax 
namaxẽxü̃ãcütama 
21 Notürü ngẽxguma wüxi ya yatü ya 
noxri chixri maxü̃cü rü nüxü̃ naxoxgu i 
nacüma i chixexü̃, rü naga naxĩnügu i 
ngẽma chorü mugü, rü aixcuma mexü̃ 
naxü̱xgu rü tá namaxü̃ rü taxũtáma 
nayu. 22 Rü guxü̃ma i norü chixexü̃gü rü 
chama rü tá nüxü̃́ nüxü̃ icharüngüma, rü 
nüma rü tá namaxü̃ erü nayanguxẽxẽ i 
chorü mugü. 23 ¿Rü pema nagu 
perüxĩnüegu rü chataãxẽxü̃ i ngẽxguma 
nayu̱xgu i duü̃xü̃ i chixri maxü̃xü̃? 
Pemaxã nüxü̃ chixu rü tama chataãxẽ. 
Rü ngẽma chama chanaxwa̱xexü̃ nixĩ 
nax cha̱u̱xca̱x natáeguxü̃, rü nüxü̃ 
naxoxü̃ i ngẽma nacüma i chixexü̃ nax 
nüxü̃́ nangexmaxü̃ca̱x i maxü̃. 24 Notürü 
ngẽxguma chi wüxi i duü̃xü̃ i mea 
maxchiréxü̃ nüxü̃ rüxoxgu nax mea 
namaxü̱̃xü̃, rü naxüã̱xgu i guxü̃ma i 
chixexü̃ i tama namaxã chataãxẽxü̃ ¿rü 
namexü̃ yixĩxü̃ nax tama napoxcuxü̃? Rü 
pemaxã nüxü̃ chixu rü tá napoxcu. Rü 
guxü̃ma ga yema mexü̃ ga noxri naxüxü̃ 
rü chama rü tá nüxü̃ icharüngüma. Rü 
nüma rü tá nayu nagagu i ngẽma norü 
chixexü̃gü. Rü chama ya Cori ya Tupana 
nixĩ i ngẽma nhachaxü̃.” 
…… 
 
Tupana rü Echequiéumaxã nüxü̃ 
nixu nax nhuxãcü tá Tírucüã̱xgüarü 
ãẽ̱xgacüxü̃ napoxcuxü̃ 
 
28
  
1 Rü nüma ya Cori ya Tupana 
rü chamaxã nidexa rü 
nhanagürü choxü̃: 2 “Cumax, Pa 
Echequiéux ¡rü nhacuxü̃ tá nüxü̃ ya ĩane 
ya Tírucüã̱xgüarü ãẽ̱xgacü! Rü chama 
ya Cori ya Tupana rü nhachagürü: 
‘Cumax, Pa Tírucüã̱xgüarü Ãẽ̱xgacüx, rü 
cugü quicua̱xüxü̃ rü cugü 
ícurütupanaxü̃. Rü ngẽmaca̱x curü 
tupananetachicawa curüto, rü cuxca̱x rü 
taxucürüwa curü uanügü cuxü̃ 
narüporamae erü márcutüwa cungexma. 
Notürü i cumax rü tama wüxi i tupana 
quixĩ, rü wüxi i duü̃xü̃mare quixĩ woo 
nagu curüxĩnügu nax curü 
tupananetaarü cua̱x cuxü̃́ ngẽxmaxü̃. 
…… 
4 Rü cuma rü ngẽma curü cua̱xmaxã 
rü ngẽma cucüma i mexcüraxü̃maxã 
Ezequiel 18 
,   
28 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
580 
cuxü̃́ natauxcha nax cunanutaque̱xexü̃ i 
muxü̃ma i curü ngẽmaxü̃gü. Rü 
ngẽmaãcü úirumaxã rü diẽrumümaxã 
cunapagüxẽxẽ i ngẽma curü 
diẽruchixü̃gü. 5 Rü ngẽma nüxü̃ nax 
cucuáxü̃ nax nhuxãcü cutaxexü̃ rü 
ngẽmagagu nimu i curü ngẽmaxü̃gü. Rü 
nhu̱xmax rü ngẽma curü 
ngẽmaxü̃gümaxã cugü quicua̱xüxü̃. 
6-7 Rü ngẽmaca̱x i chama ya Cori ya 
Tupana nax chixĩxü̃ rü nhachagürü 
cuxü̃: ‘Rü nhu̱xmax nax cugügu 
curüxĩnüxü̃ rü wüxi i curü 
tupananetaarü cua̱x nax cuxü̃́ 
nangexmaxü̃, rü ngẽmaca̱x to i 
nachixü̃anecüã̱x i duü̃xü̃gü i 
chixecümaxü̃ tá cuxca̱x nua chamugü. 
Rü norü taramaxã tá cuxca̱x 
ínayaxüãchi. Rü ngẽmagüpe̱xewa rü 
taxuwatáma name i ngẽma curü cua̱x rü 
curü ngẽmaxü̃gü’ ”, nhanagürü ga Cori 
ya Tupana. 
…… 
 
Ngechaü̃gaãcüma Tírucüã̱xgüarü 
ãẽ̱xgacüca̱x nawiyae 
11 Rü nüma ga Cori ya Tupana rü 
chamaxã nidexa rü nhanagürü choxü̃: 
12 “Cumax, Pa Yatüx ¡rü 
ngechaü̃gaãcüma Tírucüã̱xgüarü 
ãẽ̱xgacüca̱x nawiyae rü nhacuxü̃ tá 
nüxü̃: ‘Rü nhanagürü ya Cori ya Tupana 
cuxü̃: Cumax, Pa Ãẽ̱xgacüx, rü 
duü̃xü̃güpe̱xewa rü cumexechi rü 
meama cunga̱xãxẽ. 13 Rü noxri ga cumax 
rü wüxi ga nachica ga mexechixü̃ ga 
Edéü̃rüxü̃ chama cuxca̱x chamexẽexü̃wa 
cuyexmachire̱x. Rü cuma cungã̱xãxẽ 
namaxã ga naguxü̃raxü̃cü ga nuta ga 
nga̱xãẽruü̃gü ga rubí rü crisólitu, rü 
yiamáchi rü topáchiu, rü beríru rü 
yáspe, rü chaferé rü oníchi rü esmeráda. 
Rü yema curü nga̱xãẽgü rü 
cuxmachinügü rü úirunaxca̱x nixĩ. Rü 
guxü̃ma ga yema curü nga̱xãẽxü̃gü rü 
marü cuxca̱x ínamemare ga yexguma 
noxritama cungo̱xgu. 14 Rü chama rü 
wüxi ga chorü orearü ngeruxü̃ ga 
dauxü̃cüã̱xme̱xẽwa cuxü̃ chayexmaxẽxẽ 
nax cuxna nadauxü̃ca̱x. Rü wüxi ga 
ma̱xpǘne ga chama chaxüünexénewa 
cuyexma. Rü ngextá ícuxũxü̃wa rü 
nhama woramacuritanügu 
ícuxũxü̃gurüxü̃ cugü quixĩxẽxẽ. 15 Rü 
yema cucüma rü meama iniwe̱xchire̱x 
ga yexguma noxri cungo̱xgu nhu̱xmata 
yema ngunexü̃ nax cuwa nangóxü̃ ga 
chixexü̃. 16 Rü ngẽma nax cumuarü 
ngẽmaxü̃ã̱xü̃chixü̃gagu cutoõxẽ rü 
ngẽmaca̱x chixexü̃gu cungu. Rü 
yemagagu chaugüxü̃tawa cuxü̃ 
íchata̱xüchi nawa ya yima chorü 
ma̱xpǘne. Rü ngẽma chorü orearü 
ngeruxü̃ i dauxü̃cüã̱x ga cuxna 
dauchiréxü̃ rü cuxü̃ ínamuxũchi nawa 
ga yema nachica ga ngóonexü̃ ga nawa 
cuyexmaxü̃. 17 Rü yema nax 
cumexechixü̃gagu cugü quicua̱xüxü̃ rü 
yemaca̱x cuxna chanayaxu ga curü 
cua̱x. Rü yema nachica ga mexechixü̃wa 
cuxü̃ charütáe nax wüxi i cugüruxü̃ 
quixĩxü̃ca̱x nape̱xewa i ngẽma to i 
nachixü̃anecüã̱x i ãẽ̱xgacügü’!”, 
nhanagürü ga Cori ya Tupana. 
…… 
 
Carnérugüarü daruxü̃ ya mecü 
 
34
  
11 Rü chama ya Cori ya Tupana 
rü nüxü̃ chixu: “Rü 
chamatátama namaxã ichacua̱x rü tá 
Ezequiel 28,   
34 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
581 
nüxna chadau i ngẽma chorü duü̃xü̃gü. 
12 Rü ngẽxgumarüxü̃ ya yimá mecü ya 
carnérugüarü daruxü̃ rü naxca̱x 
naxoegaãxẽ i norü carnérugü i 
ngẽxguma nawoonemaregu, rü 
ngẽxgumarüxü̃ nixĩ i chamax i naxca̱x 
chaxoégaãẽxü̃ i ngẽma chorü duü̃xü̃gü. 
Rü tá chayagagü i ngextá 
ínawoonexü̃wa, rü ínaxẽanexü̃wa, rü 
buanecü ítaxü̃wa. 13 Rü ngẽma to i 
nachixü̃anegü i nagu nawoonexü̃wa rü 
tá chayagagü rü wüxigu tá 
chanangutaque̱xexẽxẽ, rü norü 
naanewatátama chanagagü. Rü ngẽma 
norü naane i Iraéuanearü ma̱xpǘnegüwa 
tá chanamugü nax ngẽ́ma 
nachibüexü̃ca̱x rü natügüwa 
naxaxegüxü̃ca̱x. Rü ngẽmaãcü waixümü 
i mexü̃ íngexmaxü̃wa tá nangexmagü i 
ngẽma chorü duü̃xü̃gü.” 
…… 
17 Rü chama ya Cori ya Tupana rü 
nhachagürü: “¡Iperüxĩnüe, Pa Chorü 
Duü̃xü̃gü i Iraéutanüxü̃x! Pema i chorü 
duü̃xü̃gü nax pexĩgüxü̃ rü tá pexü̃ 
íchapoxü̃ nüxna i ngẽma togü i chixri 
pemaxã icua̱xgüxü̃. Notürü i nümagü rü 
tá chanapoxcue”, nhachagürü. 
…… 
 
Naxchina̱xã ya ipagünechiga 
 
37
  
1 Rü nüma ya Cori rü chagu 
naxǘxme̱x rü choxü̃ 
naporaxẽxẽ namaxã i norü pora. Rü 
yema Naãxẽ i Üünexü̃ rü chamaxã 
inacua̱x, rü wüxi ga metachinüxü̃ ga 
naxchina̱xãmaxã napaxü̃wa choxü̃ naga. 
2 Rü nüma ga Cori ya Tupana rü 
natanügu choxü̃ nixũgüchigüxẽxẽ ga 
guma naxchina̱xãgu ga yema 
metachinüxü̃wa namaxã napaxü̃ne. Rü 
namuxũchi notürü nipagümare. 3 Rü 
yexguma ga nüma ga Cori ya Tupana rü 
choxna naca rü nhanagürü: “¿Cuyaxõxü̃ 
yixĩxü̃ i cumax, rü daa naxchina̱xãgü rü 
tá wena namaxẽxü̃?” nhanagürü. Rü 
yexguma ga chamax rü chanangãxü̃ rü 
nhachagürü: “Pa Corix, cuxicatama 
nüxü̃ cucua̱x i ngẽma”, nhachagürü. 4 Rü 
yexguma ga nüma ga Cori ya Tupana rü 
nhanagürü choxü̃: “¡Chauégagu namaxã 
idexa ya daa naxchina̱xãgü! Rü 
nhacugürü tá nüxü̃: ‘Pa Naxchina̱xãgü 
ya Ipagünex ¡rü iperüxĩnüe i nhaa Cori 
ya Tupanaarü ore! 5 Rü nüma ya Cori ya 
Tupana rü nhanagürü pexü̃: Rü pegu tá 
chanaxücuxẽxẽ i maxü̃ nax 
pengü̃ãtanücüüxü̃ca̱x rü wena 
pemaxẽxü̃ca̱x. 6 Rü wena tá chanaxüxẽxẽ 
i perü tarumagü, rü tá pexü̃ 
chaxümachi, rü tá pexü̃ 
chaxüxcha̱xmüxü̃, rü tá pexna chanaxã i 
perü ngü̃ãcüxü nax wena pemaxẽxü̃ca̱x. 
Rü ngẽxguma i pema rü tá nüxü̃ 
pecua̱xãchi nax chama chixĩxü̃ ya Cori 
ya Tupana’ ”, nhanagürü. 7 Rü yexguma 
ga chama i Echequiéu rü yema Cori ya 
Tupana chamaxã nüxü̃ ixuxü̃ãcü guma 
naxchina̱xãgümaxã nüxü̃ chixu. Rü 
yexguma namaxã íchidexayane rü nüxü̃ 
chaxĩnü ga nax naxĩxããchianexü̃. Rü 
guma naxchina̱xãgü rü inanaxügü nax 
wüxichigü nügüca̱x naxĩxü̃. 8 Rü nüxü̃ 
chadau ga ngürü nax yatarumaã́xü̃ rü 
naxãmachixü̃ rü naxãxcha̱xmüxü̃. 
Notürü nangearü maxü̃ã̱xgüxü̃. 9 Rü 
yexguma ga nüma ga Cori ya Tupana rü 
nhanagürü choxü̃: “¡Rü chauégagu 
naxca̱x naca ya buanecü i maxü̃ nawa 
ngẽxmacü, rü nhacuxü̃ tá nüxü̃: ‘Pa 
Ezequiel 34 
,   
37 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
582 
Buanecü i Guxü̃cüwawa ne Ũcüx ¡rü 
nua naxũ nax cunamaxẽxẽẽxü̃ca̱x i nhaa 
naxü̃negü i yuexü̃!’ ” nhanagürü ga Cori 
ya Tupana. 10 Rü yexguma ga chamax rü 
Cori ya Tupanaégagu gumá 
buanecümaxã chidexa yema nüma 
choxü̃ namuxü̃rüxü̃, rü gumá buanecü 
rü ínangu rü yema naxü̃negügu naxücu. 
Rü nüma ga yema naxü̃negü rü 
wenaxarü namaxẽ rü inachigü. Rü 
yemaacü namuxũchi ga yema 
írüdagüxü̃. 11 Rü yexguma ga Cori ya 
Tupana rü nhanagürü choxü̃: “Rü 
ngẽma Iraéutanüxü̃gü rü daa 
naxchina̱xãgürüxü̃ nixĩgü. Rü nügümaxã 
nhanagürügü: ‘Rü yíxemagü rü nhama 
naxchina̱xãgü ya ipagünerüxü̃ tixĩgü erü 
nataxuma i tórü ngü̃xẽẽruxü̃, rü 
ngẽmaca̱x tagutáma wenaxarü 
tachixü̃aneca̱x tawoegu’, nhanagürügü. 
12 Notürü i chama rü cuxü̃ chamu nax 
chauégagu namaxã quidexaxü̃ ¡rü 
nhacurügü tá nüxü̃! ‘Rü nüma ya Cori 
ya Tupana rü nhanagürü pexü̃: Pa 
Chorü Duü̃xü̃gü i Iraéutanüxü̃güx, rü tá 
pexü̃ íchanguxü̃xẽxẽ nawa i ngẽma 
nachixü̃anegü i nagu pepoxcuexü̃, rü tá 
perü naaneca̱x pexü̃ chawoeguxẽxẽ. 
13 Rü ngẽxguma chama ngẽmaãcü pexü̃ 
charüngü̃xẽẽgu nax ípenguxü̃xü̃ca̱x 
nawa i ngẽma nachixü̃anegü, rü tá nüxü̃ 
pecua̱xãchitanü, Pa Chorü Duü̃xü̃güx, 
nax chama yixĩxü̃ i perü Cori ya 
Tupana. 14 Rü chama rü tá pexna 
chanamu i ngẽma Chauãxẽ i Üünexü̃, rü 
pema rü tá íperüdagü. Rü tá perü 
naanewa tátama wena pexü̃ 
changexmagüxẽxẽ. Rü ngẽxguma tá nixĩ 
i nüxü̃ pecuáxü̃ nax chama ya Cori ya 
Tupana chixĩxü̃ i pemaxã nüxü̃ chixuxü̃ 
i ngẽma, rü chama nixĩ ichayanguxẽẽxü̃. 
Rü chama ya Cori ya Tupana nixĩ i 
ngẽma nhachaxü̃.’ 
…… 
24 Rü yimá chorü duü̃ ya Dawítaxa tá 
nixĩ ya chorü duü̃xü̃güarü ãẽ̱xgacü ixĩcü 
rü nüxica tátama nixĩ i norü daruxü̃ 
yixĩxü̃. Rü nümagü rü tá chauga 
naxĩnüe rü tá nagu namaxẽ i chorü 
mugü rü ucu̱xẽgü. 25 Rü nümagü rü 
nawa tá namaxẽ i ngẽma nachixü̃ane ga 
norü o̱xigü nawa maxẽxü̃ ga chorü duü̃ 
ga Yacúna chaxãxü̃wa. Rü ngẽ́ma tá nixĩ 
i guxü̃gutáma nangexmagüxü̃ i nümagü, 
rü naxacügü, rü nataagü. Rü yimá chorü 
duü̃ ya Dawítaxa tá nixĩ ya guxü̃gutáma 
norü ãẽ̱xgacü ixĩcü. 26 Rü ngẽma chorü 
duü̃xü̃gümaxã tá chanaxuegu nax norü 
uanügü namaxã rüngüxmüexü̃ca̱x, rü 
ngẽmaãcü aixcuma tá nataãxẽgüxü̃ca̱x. 
Rü ngẽma namaxã chaxueguxü̃ rü 
tagutáma inayacua̱x. Rü chama rü tá 
nüxü̃ charüngü̃xẽẽ nax yamuxü̃ca̱x. Rü 
natanüwa tá chanangexmaxẽxẽ ya 
chapata ya üünene nax guxü̃gutáma 
ngẽ́ma nangexmaechaxü̃ca̱x. 27 Rü 
chama rü natanüwa tá changexma. Rü 
chama tá nixĩ i norü Tupana chixĩxü̃ rü 
nümagü rü tá chorü duü̃xü̃gü nixĩgü. 
28 Rü ngẽxguma yima chapata ya 
üünene natanüwa ngẽxmagu, rü ngẽma 
togü i nachixü̃anegü rü tá nüxü̃ 
nicua̱xãchitanü nax chanadexü̃ i ngẽma 
Iraéutanüxü̃ nax chorü duü̃xü̃gü i 
üünexü̃ yixĩgüxü̃ca̱x.” 
……  
Ezequiel 37 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
583 
 
Nabucudonochó rü ĩane ga 
Yerucharéü̃ca̱x ínayaxüãchi rü 
nayana ga Tupanapataarü 
yemaxü̃gü ga chu̱xuxü̃ 
 
1
  
1 Rü yexguma marü tamaepü̱x ga 
taunecü ãẽ̱xgacü yixĩxgu ga Yoachĩ́ 
ga Yudáanewa, rü nüma ga 
Nabucudonochó ga Babiróniaanearü 
ãẽ̱xgacü rü Yerucharéü̃ca̱x ínayaxüãchi 
norü churaragümaxã. 2 Rü nüma ga Cori 
ya Tupana rü Nabucudonochóaxü̃́ 
nanatauxchaxẽxẽ nax Yoachĩ́xü̃ 
yayaxuxü̃ rü Babiróniaanewa nagaaxü̃ 
muxü̃ma ga natanüxü̃gümaxã. Rü 
yexgumarüxü̃ ta nayana ga 
Tupanapataarü yemaxü̃gü ga chu̱xuxü̃, 
rü norü tupanapatagu nananucu ga 
Babiróniaanewa. 
 
Daniéxü̃ nigagü nax ãẽ̱xgacüarü 
ngü̃xẽẽruxü̃ yixĩxü̃ca̱x 
3 Rü nhu̱xũchi nüma ga 
Nabucudonochó rü norü ngü̃xẽẽruxü̃ ga 
Apenáxü̃ namu nax yema Yudáanearü 
ãẽ̱xgacütanüxü̃wa yadexechiãxü̃ca̱x ga 
yema ngextü̱xüxü̃gü ga Yudéugü ga 
rümemaexü̃ nax norü ngü̃xẽẽruxü̃ 
yixĩgüxü̃ca̱x. 4 Rü yema ngextü̱xüxü̃gü 
ga yadexechixü̃ rü nimechametü rü 
taxuwama nichixe rü meama naãxẽxü̃ 
nicua̱x, rü meama poperaxü̃ icuáxü̃ 
nixĩgü. Rü yemaacü nime nax 
ãẽ̱xgacüpatawaarü ngü̃xẽẽruxü̃ 
yixĩgüxü̃ca̱x. Rü nhu̱xũchi ga 
ãẽ̱xgacüarü duü̃xü̃gü rü yema 
ngextü̱xüxü̃güxü̃ nangúexẽxẽ ga naga ga 
Babiróniaanecüã̱xgü ga 
Caudéutanüxü̃gü rü nacümagü ga 
ümatüxü̃. 5 Rü nüma ga Nabucudonochó 
rü norü duü̃xü̃güxü̃ namu nax guxü̃ma 
ga ngunexü̃gügu yema ngextü̱xüxü̃güna 
naxãgüãxü̃ca̱x ga yematama õna ga 
nümatama nangṍxü̃ rü wíũ ga 
nümatama yaxaxãcü. Rü yemaacü 
tamaepü̱x ga taunecü meama 
nanangúexẽxẽ nax yemawena 
ãẽ̱xgacüaxü̃́ napuracüexü̃ca̱x. 
 
Danié rü namücügü rü 
ãẽ̱xgacüpatawa nayexmagü 
6 Rü yema ngextü̱xüxü̃gütanüwa 
nayexmagü ga Danié rü Ananía rü 
Michaéu rü Acharía. Rü nümagü rü 
Yudátanüxü̃ nixĩgü. 7 Rü nüma ga yema 
ãẽ̱xgacüarü duü̃xü̃güeru rü 
 
DANIEL 
 
(Danié) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
584 
nanaxüchicüxü ga Daniééga rü 
Betachágu nanaxüéga, rü ga Ananía rü 
Chadráquigu nanaxüéga, rü ga Michaéu 
rü Mecháquigu nanaxüéga, rü ga 
Acharía rü Abenidégugu nanaxüéga. 
8 Notürü nüma ga Danié rü tama 
nanangṍxchaü̃ ga yema õna rü gumá 
wíũ ga ãẽ̱xgacü nüxna naxãcü, yerü 
nagu narüxĩnü nax Tupanape̱xewa 
naxãũãchixü̃ ga yema. Rü yemaca̱x 
ãẽ̱xgacüarü duü̃xü̃güeruna naca nax 
tama yema õna ga ãẽ̱xgacü nüxna ãxü̃ 
nüxü̃ nangõ̱xẽẽxü̃ca̱x. 9 Rü Tupana rü 
yema ãẽ̱xgacüarü duü̃xü̃güeruãxẽwa 
nananguxẽxẽ nax ãẽ̱xgacü ga Betachá 
Daniémaxã namecümaxü̃ca̱x. 10 Notürü 
yema ãẽ̱xgacüarü duü̃xü̃güeru rü norü 
ãẽ̱xgacüxü̃ namuü̃ rü Daniéxü̃ 
nhanagürü: —Nüxü̃ chamuü̃ ya yimá 
chorü cori ya ãẽ̱xgacü. Rü nüma rü 
marü chamaxã nüxü̃ nixu nax ta̱xacürü 
õna rü axexü̃ tá pexna chaxãxü̃. Rü 
ngẽxguma tá pexü̃ nada̱xgux rü ngẽma 
togü i ngextü̱xüxü̃güarü yexera tá 
pexaegux rü nüma ya ãẽ̱xgacü rü tá 
choxü̃ nima̱x —nhanagürü. 11 Rü nüma 
ga ãẽ̱xgacüarü duü̃xü̃güeru rü nüxü̃ 
naxuneta ga wüxi ga duü̃xü̃ nax nüxna 
nadauxü̃ca̱x ga Danié rü Ananía rü 
Michaéu rü Acharía. Rü nüma ga Danié 
rü yema norü daruü̃maxã nidexa rü 
nhanagürü nüxü̃: 12 —Toma i curü 
duü̃xü̃gü nax tixĩgüxü̃ rü cuxna taca nax 
10 i ngunexü̃ towa nüxü̃ cuxüxü̃ nax 
toxna cunaxãxü̃ i nanetü i 
ãmaxü̃güxü̃icatama rü nhu̱xũchi dexá. 
13 ¡Rü ngẽma 10 i ngunexü̃güwena rü 
toxü̃ nangugü namaxã i ngẽma togü i 
ngextü̱xüxü̃gü i nangõ̱xgüxü̃ i ngẽma 
ãẽ̱xgacüwemü! Rü nhu̱xũchi i cuma rü 
tá nüxü̃ cucua̱x i ta̱xacürü õna tá toxna 
cuxãxü̃ —nhanagürü. 14 Rü nüma ga 
yema norü daruxü̃ rü: —Ngü̃ 
—nhanagürü. Rü 10 ga ngunexü̃gu rü 
nanetü i ãmaxü̃güxü̃icatama rü 
dexámare nixĩ ga nüxna naxãxü̃. 15 Rü 
yexguma 10 ga ngunexü̃gü marü 
ngupetügu rü nümagü ga yema 
ãgümücü ga ngextü̱xüxü̃gü rü tama 
nida̱xawee rü narüporamaegü nüxü̃ ga 
yema togü ga ngextü̱xüxü̃gü ga 
ãẽ̱xgacüwemü ngõ̱xgüxü̃. 16 Rü nüma ga 
yema norü daruxü̃ rü nügüxü̃́ nayange 
ga yema ãẽ̱xgacüwemü rü gumá wíũ ga 
yema ãgümücü ga 
ngextü̱xüxü̃güca̱xchire̱x ixĩcü. Rü 
nhu̱xũchi nanetü ga ãmaxü̃güxü̃icatama 
nüxna naxã. 17 Rü yema ãgümücü ga 
ngextü̱xüxü̃gü, rü Tupana rü cua̱x 
nüxna naxã nax yemaacü nüxü̃ 
nacua̱xgüxü̃ca̱x ga naguxü̃raxü̃xü̃ ga 
cua̱x ga poperagu ümatüxü̃. Rü nüma ga 
Tupana rü naétü Daniéxü̃ narüngü̃xẽẽ 
nax nüxü̃ nacuáxü̃ca̱x nax ta̱xacüchiga 
yixĩxü̃ ega Tupana texéxü̃ nüxü̃ 
dauxẽẽgux i ta̱xacü i ẽxü̃guxü̃ rüe̱xna 
texé ãnegügux. 18 Rü yexguma marü 
yanguxgu ga yema uenü ga ãẽ̱xgacü ga 
Nabucudonochó nagu unetaxü̃ ga 
nape̱xewa nax nagagüaxü̃ca̱x ga 
guxü̃ma ga yema ngextü̱xüxü̃gü ga 
ãẽ̱xgacüarü puracüca̱x ngúexü̃, rü nüma 
ga yema ãẽ̱xgacüarü duü̃xü̃güeru rü 
ãẽ̱xgacüpe̱xewa nanagagü ga yema 
ngextü̱xüxü̃gü. 19 Rü nüma ga ãẽ̱xgacü 
rü namaxã nidexa ga guxü̃ma ga yema 
ngextü̱xüxü̃gü. Rü natanüwa rü 
nataxuma ga wüxi ga Danié, rü Ananía, 
rü Michaéu, rü Acharíamaxã wüxiguxü̃ 
ga norü cua̱xwa. Rü yemaca̱x ga nüma 
DANIEL 1 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
585 
ga ãẽ̱xgacü rü nanade ga yema 
ãgümücü ga ngextü̱xüxü̃gü nax norü 
ngü̃xẽẽruü̃gü yixĩgüxü̃ca̱x. 20 Rü nüma 
ga ãẽ̱xgacü rü yexguma norü ucu̱xẽca̱x 
nüxna naca̱xgux nax mea 
nachixü̃anemaxã inacuáxü̃ca̱x rü nawa 
nüxü̃ inayangau nax 10 e̱xpü̱xcüna 
guxü̃ma ga norü ucu̱xẽruü̃gü ga 
yuüexü̃arü yexera yixĩgüxü̃ nax nüxü̃ 
yacua̱xüchixü̃ ga Danié rü namücügü. 
…… 
 
Naxãnegü ga Nabucudonochó 
 
2
  
1 Rü yexguma taxre ga taunecü marü 
ãẽ̱xgacü yixĩxgu ga Nabucudonochó 
rü nhuxree̱xpü̱xcüna naxãnegü. Rü 
yemaca̱x naxoegaãxẽ rü taguma mea 
naxcha̱xwa nape. 2 Rü yemaca̱x naxca̱x 
nangema ga norü ucu̱xẽruü̃gü ga iyuüxü̃ 
rü yema ẽxü̃guxü̃xü̃ cua̱xgüxü̃ rü 
nape̱xearü üxü̃ cua̱xgüxü̃ rü yema cua̱x 
nüxü̃́ yexmagüxü̃ nax yemagü namaxã 
nüxü̃ ixugüexü̃ ga ta̱xacüchiga nax yixĩxü̃ 
ga yema nagu naxãnegüxü̃. Rü nüma ga 
yema iyuüxü̃ rü ãẽ̱xgacüxü̃tawa naxĩ. 
3 Rü nüma ga ãẽ̱xgacü rü nhanagürü: 
—Ngewa̱x rü chaxãnegü rü ngẽmaca̱x 
poraãcü chaxoégaãxẽ. Rü nüxü̃ 
chacuáxchaü̃ nax ta̱xacüchiga yixĩxü̃ i 
ngẽma —nhanagürü. 4 Rü nüma ga yema 
iyuüxü̃ ga nüxü̃ icua̱xüchigüxü̃ rü 
ãẽ̱xgacüxü̃ nangãxü̃ rü nhanagürügü: 
—¡Guxü̃guma namaxü̃ Pa Ãẽ̱xgacüx! ¡Rü 
tomaxã nüxü̃ ixu i cunegü! Rü toma nax 
curü ngü̃xẽẽruü̃gü tixĩgüxü̃ rü tá cumaxã 
nüxü̃ tixu nax ta̱xacüchiga yixĩxü̃ 
—nhanagürügü. 5 Rü nüma ga ãẽ̱xgacü rü 
nanangãxü̃ga rü nhanagürü: 
—Ngẽxguma taxũtáma chamaxã nüxü̃ 
pexuxgu nax ta̱xacügu chaxãnegüxü̃ rü 
ta̱xacüchiga nax yixĩxü̃, rü tá pexü̃ 
chadai rü íxraxü̃gu tá pexü̃ nachexe. Rü 
pepatagü rü tá nagu napogüe rü 
caxtaxicatama ngẽ́ma tá ninuagü. 
6 Notürü ngẽxguma chamaxã nüxü̃ 
pexuxgu nax ta̱xacügu chaxãnegüxü̃ rü 
ta̱xacüchiga nax yixĩxü̃, rü tá pexna 
chanaxã i ãmaregü rü tá pemaxã 
chataãxẽ. Rü ngẽmaãcü tá pemaxã 
chanaxü ega chamaxã nüxü̃ pexuxgu i 
ngẽma chaunegü —nhanagürü. 7 Rü 
nüma ga yema yatügü ga cua̱x nüxü̃́ 
yexmagüxü̃ rü wena nanangãxü̃ga rü 
nhanagürügü: —Pa Ãẽ̱xgacüx ¡tomaxã 
nüxü̃ ixu i ngẽma cunegü! Rü toma rü tá 
cumaxã nüxü̃ tixu nax ta̱xacüchiga yixĩxü̃ 
—nhanagürügü. 8 Rü nüma ga ãẽ̱xgacü 
nanangãxü̃, rü nhanagürü: —Nhu̱xma rü 
meama nüxü̃ chacua̱x nax ta̱xacüca̱x 
tama paxa chamaxã nüxü̃ pexuxchaü̃xü̃ 
erü ípenangu̱xẽxẽ nax choxna nanguxü̃ i 
ngẽma ãũcümaxü̃ i nagu chaxãnegüxü̃. 
9 Rü ngẽmaca̱x ngẽxguma tama chamaxã 
nüxü̃ pexuxgu nax ta̱xacügu 
chaxãnegüxü̃ rü ta̱xacüchiga nax yixĩxü̃ 
rü guxãtáma i pemax rü tá pexna nangu i 
ngẽma poxcu i chaxueguxü̃. Rü pemax rü 
wüxigu pegü pexucu̱xẽgü nax doraxü̃ 
chamaxã pexuxü̃ca̱x nax ngẽmaãcü nüxü̃ 
charüngümaxü̃ i ngẽma chaunegü rü 
tama pexü̃ chapoxcuexü̃ca̱x. ¡Rü ẽcü 
chamaxã nüxü̃ pexu i nhuxãcü nax yixĩxü̃ 
i ngẽma chaunegü! Rü ngẽmawa tá nüxü̃ 
chacua̱x nax nüxü̃ pecuáxü̃ nax chamaxã 
nüxü̃ pexuxü̃ nax ta̱xacüchiga yixĩxü̃ 
—nhanagürü. 10 Rü nüma ga yema 
yatügü ga cua̱x nüxü̃́ yexmagüxü̃ rü 
nanangãxü̃gü rü nhanagürügü: —Nhama 
i naanewa rü tataxuma ya texé ya nüxü̃ 
cuáxe nax nüxü̃ tixuxü̃ i ngẽma nüxü̃ 
DANIEL 1 
,  
2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
586 
cucuáxchaü̃xü̃, Pa Ãẽ̱xgacüx. Rü 
ngẽxgumarüxü̃ ta rü taguma nhuxgu 
wüxi ga nachixü̃anearü ãẽ̱xgacü ga 
poracü norü ucu̱xẽruü̃güna naxca̱x naca i 
ngẽma nhu̱xmax cuma toxna naxca̱x 
cuca̱xaxü̃rüxü̃ ixĩxü̃. 11 Pa Ãẽ̱xgacüx, rü 
ngẽma naxca̱x ícucaxü̃ rü poraãcü 
naguxchaxüchi rü tataxuma ya texé ya 
nüxü̃ cuáxe nax nüxü̃ tixuxü̃ nax 
ta̱xacüchiga nax yixĩxü̃ i ngẽma nagu 
cuxãnegüxü̃. Rü ngẽma tachixü̃anearü 
tupanagüxicatama nixĩ i nüxü̃ cuáxü̃ nax 
ta̱xacüchiga nax yixĩxü̃, notürü nümagü 
rü tama duü̃xü̃gütanüwa nangexmagü 
—nhanagürügü. 12 Rü yemaxü̃ naxĩnügu 
ga ãẽ̱xgacü rü poraãcü nanu rü nanamu 
nax nadaiaxü̃ca̱x ga guxü̃ma ga yema 
norü ucu̱xẽruü̃gü ga 
Babiróniaanecüã̱xgü. 13 Rü yexguma 
marü naxunagügu ga yema ãẽ̱xgacüarü 
mu rü norü churaragü rü Daniéca̱x rü 
namücügüca̱x rü ta nadaugü nax 
nadaiaxü̃ca̱x. 
 
Danié nüxü̃ nixu ga ãẽ̱xgacü nagu 
ãnegüxü̃ rü nanango̱xẽxẽ nax 
ta̱xacüchiga yixĩxü̃ 
14 Rü yexguma yéma naxũxgu ga 
ãẽ̱xgacüarü churaragüeru ga Arióqui nax 
yadaiaxü̃ca̱x ga yema ãẽ̱xgacüarü 
ucu̱xẽruü̃gu rü Danié rü naxca̱x nixũ rü 
meama namaxã nidexa. 15 Rü nüma ga 
Danié rü nüxna naca rü nhanagürü: 
—¿Ta̱xacüca̱x nanuxũchi ya yimá 
ãẽ̱xgacü rü ngẽmaca̱x naxunagüaxü̃ i 
nhaa mu nax cunadaixü̃ca̱x i guxü̃ma i 
norü ucu̱xẽruü̃gü? —nhanagürü. Rü 
nüma ga Arióqui rü nüxü̃ nixu nax 
ta̱xacüca̱x yixĩxü̃. 16 Rü yexguma ga 
nüma ga Danié rü ãẽ̱xgacüxü̃tawa naxũ 
nax nüxna yaca̱xaxü̃ca̱x, rü nhanagürü 
nüxü̃: —¡Pa Ãẽ̱xgacüx, choxna naxã i 
nhuxre i ngunexü̃! Rü chama rü tá 
cumaxã nüxü̃ chixu nax nhuxũ nhaxü̃ i 
ngẽma cunegü rü ta̱xacüchiga yixĩxü̃ 
—nhanagürü. 17-18 Rü yemawena rü 
napatawa naxũ. Rü namücügü ga Ananía 
rü Michaéu rü Acharíamaxã nüxü̃ nixu 
ga guxü̃ma ga yema nax ãẽ̱xgacü 
nanadaixchaü̃xü̃ rü yemaacü Tupana ya 
dauxü̃gucüarü ngü̃xẽẽca̱x ínacagüxü̃ca̱x 
nax nüma ya Tupana naxca̱x 
nango̱xẽẽxü̃ca̱x ga yema ãẽ̱xgacü nagu 
ãnegüxü̃, rü yemaacü tama nadaiaxü̃ca̱x 
wüxigu namaxã ga yema togü ga 
ucu̱xẽruü̃gü ga Babiróniaanecüã̱x 
ixĩgüxü̃. 19 Rü yema ga chütaxü̃gu rü 
Tupana Daniéca̱x nanango̱xẽxẽ ga 
ta̱xacüchiga nax yixĩxü̃ ga yema ãẽ̱xgacü 
nagu ãnegüxü̃. Rü yemaca̱x nüma ga 
Danié rü Tupanaxü̃ nicua̱xüxü̃ rü 
nhanagürü: 20 “Rü guxü̃guma 
namecümaxü̃chi ya Tupana, erü noxrü 
nixĩ i guxü̃ma i cua̱x rü guxü̃ma i pora. 
21 Rü nüma rü namaxã inacua̱x i guxü̃ma 
i ta̱xacü i ngupetüxü̃. Rü nüma nixĩ i 
yamucuchiaxü̃ rü ínamuxũchiaxü̃ i 
ãẽ̱xgacügü. Rü nüma nixĩ i cua̱x tüxna 
naxãxü̃ ya yíxema tümaãxẽxü̃ icuáxe rü 
tüxü̃ nüxü̃ nacua̱xẽẽxü̃ ya yíxema 
idoeruxe. 22 Rü nüma rü tüxü̃ nüxü̃ 
nacua̱xẽxẽ i ngẽma cua̱x i ẽxü̃guxü̃. Rü 
nüxü̃ nacua̱x i ngẽma ẽanexü̃wa üxü̃ erü 
ngẽma ngóonexü̃ rü nawa nangexma. 
23 Rü moxẽ cuxna chaxã rü cuxü̃ 
chicua̱xüxü̃, Pa Chaunatügüarü Tupanax, 
erü cua̱x choxna cuxã rü choxü̃ 
cuporaxẽxẽ. Rü nhu̱xmax rü choxü̃ nüxü̃ 
cucua̱xẽxẽ i ngẽma cuxna naxca̱x 
taca̱xaxü̃, rü toxü̃ nüxü̃ cucua̱xẽxẽ i 
DANIEL 2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
587 
ngẽma nanegü i ãẽ̱xgacü naxca̱x 
oégaãẽxü̃”, nhanagürü. 24 Rü yemawena 
ga Danié rü Arióquixü̃tawa naxũ yerü 
yema nixĩ ga ãẽ̱xgacü muxü̃ nax 
nadaiaxü̃ca̱x ga guxü̃ma ga yema 
ãẽ̱xgacüarü ucu̱xẽruü̃gü ga 
Babiróniaanecüã̱xgü. Rü yemaca̱x nüxna 
nayachogü rü nhanagürü nüxü̃: —¡Tauxü̃́ 
i cunadaixü̃ i ngẽma ucu̱xẽruü̃gü! ¡Rü 
ãẽ̱xgacüxü̃tawa choxü̃ naga! Rü chama tá 
namaxã nüxü̃ chixu i ngẽma nanegü 
—nhanagürü. 25 Rü yexgumatama ga 
Arióqui rü Daniéxü̃ ãẽ̱xgacü ga 
Nabucudonochóxü̃tawa naga, rü 
nhanagürü nüxü̃: —Pa Ãẽ̱xgacüx, rü 
ngẽma Yudéugü ga nachixü̃anewa 
ígaxü̃xü̃tanügu nüxü̃ ichayangau i wüxi i 
yatü i tá cumaxã nüxü̃ ixuxü̃ i 
ta̱xacüchiga yixĩxü̃ i ngẽma cunegü 
—nhanagürü. 26 Rü yexguma ga nüma ga 
ãẽ̱xgacü rü Danié ga Betachámaxã 
naxugüãcüxü̃ nhanagürü: —¿Cuxü̃́ 
natauxchaxü̃ nax chamaxã nüxü̃ quixuxü̃ 
ga yema nagu chaxãnegüxü̃ rü 
ta̱xacüchiga yixĩxü̃ ga yema chaunegü? 
—nhanagürü. 27 Rü nüma ga Danié 
nanangãxü̃ga rü nhanagürü: —Pa 
Ãẽ̱xgacüx, rü nataxuma i wüxi i duü̃xü̃ i 
nüxü̃ cuáxü̃ rü bai i wüxi i ẽxü̃guxü̃xü̃ 
cuáxü̃, rüe̱xna yuüxü̃, rüe̱xna 
woramacuriwa ngúexü̃ i nüxü̃ cuáxü̃ i 
ngẽma cunegü i cuma nüxü̃ 
cucuáxchaü̃xü̃. 28 Notürü nangexma ya 
wüxi ya Tupana i dauxü̃guxü̃ i naanewa 
ya nüxü̃ cuácü i ẽxü̃guxü̃ i ore, Pa 
Ãẽ̱xgacüx, rü nüma nixĩ i cuxü̃ nüxü̃ 
nacua̱xẽẽxü̃ i ngẽma tá yixcüra 
ngupetüxü̃. Rü tá cumaxã nüxü̃ chixu, Pa 
Ãẽ̱xgacüx, ga yema nüxü̃ cudauxü̃ ga 
cunegüwa ga yexguma cupeyane. 29 Rü 
cumax, Pa Ãẽ̱xgacüx, rü curü pechicawa 
cuyexma rü nagu curüxĩnü ga ta̱xacü tá 
nax ngupetüxü̃ ga yixcüra. Rü yexguma 
cuxãnegügux rü nüma ya Tupana ya 
nango̱xẽẽcü i ngẽma ẽxü̃guxü̃ rü cuxü̃ 
nüxü̃ nacua̱xẽxẽ i ngẽma tá ngupetüxü̃. 
30 Rü ngẽxgumarüxü̃ ta ya Tupana rü 
cha̱u̱xca̱x nanango̱xẽxẽ ga yematama 
cuma nagu cuxãnegüxü̃. Notürü tama 
ngẽma togüarü yexera nüxü̃ 
charücua̱xmaexü̃ca̱x nixĩ i choxü̃ nüxü̃ 
nacua̱xẽẽxü̃ i ngẽma. Rü cha̱u̱xca̱x 
nanango̱xẽxẽ nax cumaxã nüxü̃ 
chixuxü̃ca̱x nax ta̱xacüchiga yixĩxü̃ ga 
yema cunegü nax ngẽmaãcü cuma rü ta 
nüxü̃ cucuáxü̃ca̱x. 31 Rü yema cunegüwa, 
Pa Ãẽ̱xgacüx, rü nüxü̃ cudau nax 
cupe̱xegu nachixü̃ ga wüxi ga 
naxchicüna̱xã ga taxü̃ ga iya̱u̱xracüüxü̃ 
ga namaxã iba̱i̱xãchixü̃. 32 Rü naeru rü 
úirunaxca̱x nixĩ, rü naremüwaama rü 
nachacüügü rü diẽrumünaxca̱x nixĩ, rü 
naxü̃ne rü naperemagü rü brṍchenaxca̱x 
nixĩ. 33 Rü guma naparagü rü férunaxca̱x 
nixĩ. Rü ngãxü̃ ga nacutügü rü 
férunaxca̱x nixĩ rü to ga norü ngãxü̃ ga 
guma nacutügü rü waixümünaxca̱x nixĩ. 
34 Rü yemaxü̃ ícudawenüyane, Pa 
Ãẽ̱xgacüx, rü wüxi ga ma̱xpǘnewa 
narüdixi ga wüxi ga nuta taxúema nüxü̃ 
cu̱xnetayane, rü meama yema 
naxchicüna̱xãcutüwa nadixi rü 
nayapuxãchixẽxẽ. 35 Rü yexguma ga 
yema féru rü waixümü rü brṍche rü 
diẽrumü rü úiru rü wüxigutama 
nixãte̱xeãchi. Rü nhama trígu 
icuexechite̱xegurüxü̃ nixĩ ga buanecü 
yangexü̃, rü taxuxü̃ma yéma nayaxü̃ãchi 
ga yema naxchicüna̱xã. Notürü guma 
nuta ga yema naxchicüna̱xãétüwa 
DANIEL 2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
588 
dixpǘtacü rü wüxi ga taxü̃ne ga 
ma̱xpǘnexü̃ nanaca̱xichi rü guxü̃ma ga 
nhaa naane rü namaxã nanapá. 36 Rü 
yema nixĩ ga yema cunegü. Rü nũ̱xmax, 
Pa Ãẽ̱xgacüx, rü tá cumaxã nüxü̃ chixu 
nax ta̱xacüchiga yixĩxü̃ ga yema cunegü. 
37 Rü cuma nixĩ, Pa Ãẽ̱xgacüx, i guxü̃ma i 
togü i ãẽ̱xgacügüétüwa cuxüxü̃ i 
nhu̱xmax, erü nüma ya Tupana ya 
dauxü̃gucü rü cuxü̃ inamu nax ãẽ̱xgacü 
quixĩxü̃ca̱x rü cuporaxü̃ca̱x rü guxü̃ma i 
nachixü̃anegü cuxü̃ cua̱xgüxü̃ca̱x. 38 Rü 
ngẽmaca̱x i nhu̱xmax rü guxü̃ma i 
duü̃xü̃gümaxã rü naexü̃gümaxã rü 
werigümaxã icucua̱x. Erü nüma ya 
Tupana rü cuxme̱xwa 
nanangexmagüxẽxẽ. Rü cuchiga nixĩ, Pa 
Ãẽ̱xgacüx, i ngẽma naxchicüna̱xãeru i 
úirunaxca̱x. 39 Rü cuwena, Pa Ãẽ̱xgacüx, 
rü tá nangexma i to i nachixü̃anecüã̱x i 
ãẽ̱xgacü i nüxí tá ichixü̃ rü togü i 
nachixü̃anegümaxã icuáxü̃, notürü 
taxũtáma curü poramaxã nawüxigu. Rü 
ngẽmawena tá nangexma i to i ãẽ̱xgacü i 
muxü̃ma i nachixü̃anegümaxã icuáxü̃. Rü 
ngẽmachiga nixĩ i ngẽma 
naxchicüna̱xãxü̃ne i brṍchenaxca̱x. 40 Rü 
ngẽmawena rü tá ínangu i to i ãẽ̱xgacü i 
poraxü̃ i nhama férurüxü̃ taixü̃. Rü 
ngẽxgumarüxü̃ i ngẽma féru rü guxü̃ma i 
ta̱xacüxü̃ napuxãchixẽxẽ rü inanaxoxẽxẽ, 
rü ngẽxgumarüxü̃ tá nixĩ i ngẽma 
ãẽ̱xgacü rü tá nax nadaiaxü̃ rü 
iyanaxoxẽẽãxü̃ i guxü̃ma i ngẽma togü i 
ãẽ̱xgacügü. 41-42 Rü cumax, Pa Ãẽ̱xgacüx, 
rü yexgumarüxü̃ ta nüxü̃ cudau ga guma 
nacutüme̱xẽ rü nümáne rü 
waixümünaxca̱x nixĩ rü náigü rü 
férunaxca̱x nixĩ. Rü ngẽma tamaxã nüxü̃ 
nixu rü ngẽma nachixü̃ane rü woo 
nhama férurüxü̃ natai, notürü ngẽma 
norü duü̃xü̃gü rü tama wüxigu narüxĩnüe 
rü taxü̃ i guxchaxü̃gü nügümaxãtama 
ínaxügü. Rü yexgumarüxü̃ ga guma 
nacutüme̱xẽ rü nümáne rü 
waixümünaxca̱x nixĩ rü náigü rü 
férunaxca̱x nixĩ rü ngẽxgumarüxü̃ ta i 
ngẽma nachixü̃ane rü wüxiwa rü tá 
napora rü towa rü tá natura. 43 Rü ngẽma 
cunegüwa nüxü̃ cudauxü̃, Pa Ãẽ̱xgacüx, i 
ngẽma féru rü waixümümaxã nax 
naxãẽ́xü̃xü̃, rü ngẽxgumarüxü̃ ta i ngẽma 
nachixü̃anearü ãẽ̱xgacügü rü tá nügüca̱x 
naxĩ nax ngẽmaãcü nügü 
nangü̃xẽẽgüxü̃ca̱x rü nügüxacümaxã 
yaxãxma̱xgüxü̃ca̱x. Notürü woo 
ngẽmaãcü tá nanaxügü rü taxũtáma 
napora i ngẽma nachixü̃ane, erü ngẽma 
féru rü waixümümaxã rü taxuacüma 
nügümaxã tanaxüéxü̃. 44 Rü ngẽma 
ãẽ̱xgacügü rü nhama i naanemaxã 
icua̱xgüguyane rü nüma ya Tupana ya 
dauxü̃wa ngẽxmacü rü tá nayamucuchi i 
wüxi i ãẽ̱xgacü i tagutáma texé 
iyanaxoxẽẽcü rü tagutáma to i 
nachixü̃ane nüxü̃ rüyexeracü. Rü nüma 
rü tá inayanaxoxẽxẽ i guxü̃táma i ngẽma 
togü i ãẽ̱xgacügüarü ĩnü rü ngẽmaãcü i 
nüma rü guxü̃gutáma ãẽ̱xgacü nixĩ. 45 Rü 
yimá ãẽ̱xgacüchiga nixĩ ga gumá nuta ga 
nüxü̃ cudaucü ga taxúema nüxü̃ 
cu̱xnetaãcüma ma̱xpǘnewa yarüdixicü rü 
íraxü̃gu napocü ga yema naxchicüna̱xã 
ga férunaxca̱x, rü brṍchenaxca̱x, rü 
waixümünaxca̱x rü úirunaxca̱x. Rü 
yemaacü ga nüma ga Tupana ya 
poraxüchicü rü cuxü̃ nanawe̱x, Pa 
Ãẽ̱xgacüx, i ngẽma yixcüra tá ngupetüxü̃. 
Rü yema cunegüwa nüxü̃ cudauxü̃ rü 
aixcuma nixĩ, rü ngẽma cumaxã nüxü̃ 
DANIEL 2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
589 
chixuchigaxü̃ rü aixcuma tá ningu 
—nhanagürü ga Danié. 46 Rü yexguma 
nüma ga ãẽ̱xgacü ga Nabucudonochó 
nüxü̃ ĩnügu ga yema ore rü Daniépe̱xegu 
nacaxã́pü̱xü rü waixümügu 
nayangücuchi. Rü norü duü̃xü̃güxü̃ namu 
nax Daniéna naxãgüãxü̃ca̱x ga norü 
ãmaregü rü pumárate̱xegü. 47 Rü 
yemawena rü Daniéxü̃ nhanagürü: 
—Aixcumaxü̃chima ya yimá perü 
Tupana nixĩ ya guxü̃ma i togü i 
tupanagüxü̃ rüporamaecü. Rü nüma rü 
guxü̃ma i ãẽ̱xgacügüarü Cori nixĩ. Rü 
nüma rü inanawe̱x i ngẽma ẽxü̃guxü̃ rü 
ngẽmaca̱x cuxü̃ nüxü̃ nacua̱xẽxẽ i ngẽma 
chaunegü —nhanagürü. 48 Rü nhu̱xũchi 
ga nüma ga ãẽ̱xgacü ga Nabucudonochó 
rü Daniéxü̃ tacü ga ãẽ̱xgacüxü̃ 
ningucuchixẽxẽ. Rü muxü̃ma ga 
mexechixü̃ ga ãmare nüxna naxã. Rü 
naétüwa nüxü̃ naxuneta nax 
Babiróniaanecüã̱xarü ãẽ̱xgacü yixĩxü̃ca̱x 
rü naeru yixĩxü̃ca̱x ga guxü̃ma ga yema 
ãẽ̱xgacüarü ucu̱xẽruü̃gü ga yema 
nachixü̃anewa yexmagüxü̃. 49 Rü nüma 
ga Danié rü ãẽ̱xgacüna naca nax nüxü̃ 
naxunetaxü̃ca̱x ga namücügü ga 
Chadráqui rü Mecháqui rü Abenidégu 
nax yemagü norü ngü̃xẽẽruü̃gü yixĩxü̃ca̱x 
ga Babiróniaanewa. Rü nüma ga Danié 
rü ãẽ̱xgacüpatawatama nayexma nax 
yéma nüxü̃ nangü̃xẽẽxü̃ca̱x. 
 
Ãẽ̱xgacü nanamu nax úirunaxca̱x 
ga naxchicüna̱xãxü̃ 
yacua̱xüü̃güxü̃ca̱x 
 
3
  
1 Rü nüma ga ãẽ̱xgacü ga 
Nabucudonochó rü norü 
duü̃xü̃güxü̃ namu nax naxügüãxü̃ca̱x ga 
wüxi ga naxchicüna̱xã ga úirunaxca̱x. 
Rü yema naxchicüna̱xã rü nüxü̃́ 
nayexma ga 30 métru ga norü máchane, 
rü norü taxüne rü 3 métru nixĩ. Rü 
nhu̱xũchi nüma ga ãẽ̱xgacü rü norü 
duü̃xü̃güxü̃ namu nax metachinüxü̃ ga 
Dúragu ãégaxü̃gu nachixẽẽgüãxü̃ca̱x 
ĩane ga Babiróniaanewa. 2 Rü yemawena 
rü naxca̱x nangema ga guxü̃ma ga 
ãẽ̱xgacügü ga wüxichigü ga naaneétüwa 
yexmagüxü̃. Rü naxca̱x nangema ta ga 
norü churaragüerugü, rü wüxichigü ga 
ĩanearü ãẽ̱xgacügü, rü ãẽ̱xgacügü ga 
ucu̱xẽruü̃gü, rü ãẽ̱xgacügü ga 
diẽrumaxã icua̱xgüxü̃, rü ãẽ̱xgacügü ga 
nachiü̃anearü mugümaxã icua̱xgüxü̃, rü 
togü ga ãẽ̱xgacü ga wüxichigü ga 
ĩanewa yexmagüxü̃. Rü yema ãẽ̱xgacügü 
nixĩ ga naxca̱x nangemaxü̃ nawa ga 
norü ãxü̃chi ga yema naxchicüna̱xã ga 
ãẽ̱xgacü norü duü̃xü̃güxü̃ üxẽẽxü̃. 3 Rü 
guxü̃ma ga yema ãẽ̱xgacügü ga yema 
nachiü̃anecüã̱x rü nangutaque̱xegü 
nape̱xegu ga yema naxchicüna̱xã nax 
naxüchigagüaxü̃ca̱x ga norü ãxü̃chi. 4 Rü 
yema namaxã icuáxü̃ ga yema 
ãxü̃chichigaarü ügü rü tagaxãcü 
duü̃xü̃güxü̃ nhanagürü: —¡Iperüxĩnüe 
Pa Duü̃xü̃gü i Guxü̃ i Ĩanecüã̱xgü, rü 
Guxü̃ i Nachixü̃anecüã̱xgü, rü Guxãma i 
Pemax i To i Nagawa Idexagüchigüxex! 
5 Rü ngẽxguma tá nüxü̃ pexĩnüegu nax 
yacuegüãxü̃ rü napaxgüãxü̃ i ngẽma 
paxetaruü̃gü rü pemax, Pa Duü̃xü̃güx, 
rü tá nape̱xegu pecaxã́pü̱xügü i ngẽma 
naxchicüna̱xã i ãẽ̱xgacü ya 
Nabucudonochó duü̃xü̃güxü̃ üxẽẽxü̃. 
6 Rü guxãma ya texé ya tama nape̱xegu 
caxã́pü̱xügüxe, rü nüxü̃ icua̱xüü̃güxe, rü 
noxtacüma tá ngẽma poxcuchicaxü̃ i 
íya̱u̱xraxü̃gu tawocu —nhanagürü. 7 Rü 
DANIEL 2 
,  
3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
590 
yemaacü ga yexguma nüxü̃ naxĩnüegu 
ga yema paxetaruü̃gü ga nax 
yacuegüãxü̃ rü guxü̃ma ga yema 
muxü̃ma ga duü̃xü̃gü ga yexma 
ngutaque̱xexü̃ rü nape̱xegu 
nacaxgüã́pü̱xü, rü nüxü̃ nicua̱xüxü̃gü ga 
yema naxchicüna̱xã ga úirunaxca̱x. 
8 Notürü nhuxre ga Caudéuanecüã̱xgü rü 
nayoxniegü nax Nabucudonochópe̱xewa 
Yudéugüxü̃ ínaxuaxü̃güxü̃ rü 
nhanagürügü: 
…… 
12 —Dücax, Pa Ãẽ̱xgacüx, rü 
nangexma i nhuxre i Yudéugü i cumax 
ãẽ̱xgacüxü̃ cumucuxü̃ nawa ya daa ĩane 
ya Babirónia. Rü ngẽmagü rü tama cuga 
naxĩnüechaü̃, Pa Ãẽ̱xgacüx, rü 
ngẽmaca̱x tama nüxü̃ nicua̱xüxü̃gü i 
ngẽma tórü tupanagü rü woo i ngẽma 
naxchicüna̱xã i úirunaxca̱x i cumax 
duü̃xü̃güxü̃ cuxüxẽẽxü̃. Rü ngẽma 
yatügü rü Chadráqui, rü Mecháqui rü 
Abenidégu nixĩ —nhanagürügü. 13 Rü 
nüma ga Nabucudonochó rü poraãcü 
nanu. Rü yemaca̱x norü duü̃xü̃güxü̃ 
namu nax naxü̃tawa nagagüaxü̃ca̱x ga 
Chadráqui, rü Mecháqui, rü Abnégu. Rü 
yexguma marü naxü̃tawa nangugügu rü 
nüxna naca rü nhanagürü: 
14 —¿Aixcuma yixĩxü̃ i pemax i tama 
nüxü̃ pecua̱xüü̃güxü̃ i ngẽma chorü 
tupanachicüna̱xãgü rü woo i ngẽma 
naxchicüna̱xã i máchanexü̃ i chama 
duü̃xü̃güxü̃ chaxüxẽẽxü̃? 15 Rü 
ngẽxguma yacuegüã̱xgu i ngẽma 
paxetaruü̃gü ¿rü pemax rü 
ípememarexü̃ nax nape̱xegu 
pecaxã́pü̱xügüxü̃ rü nüxü̃ pecua̱xüü̃güxü̃ 
i ngẽma naxchicüna̱xã i chama 
duü̃xü̃güxü̃ chaxüxẽẽxü̃? Erü ngẽxguma 
taxũtáma nhu̱xmatama nüxü̃ 
pecua̱xüü̃gügu, rü ngẽma poxcuchicaxü̃ 
i íya̱u̱xraxü̃gu tá pexü̃ chawocu. ¿Rü 
ta̱xacürü tupana tá pexü̃ nawa 
ínanguxü̃xẽxẽ i ngẽma? —nhanagürü. 
16 Rü yexguma ga yema tamaepü̱x ga 
ngextü̱xüxü̃gü rü nanangãxü̃gagü rü 
nhanagürügü: —Pa Ãẽ̱xgacüx, rü 
taxuca̱xma tü̱xcüü̃ yigü naxca̱x 
tachoxü̃gagü i ngẽma. 17 Rü yimá torü 
Tupana ya nüxü̃ ticua̱xüü̃gücü rü nüxü̃́ 
natauxcha nax toxü̃ ínanguxü̃xẽẽ̱xü̃ 
nawa ya yima üxü rü nawa i guxü̃ma i 
ngẽma poxcu i tomaxã cuxueguxü̃, Pa 
Ãẽ̱xgacüx. 18 Notürü ngẽxguma chi woo 
taxũchima toxü̃ nangü̃xẽẽgu rü cumaxã 
nüxü̃ tixu, Pa Ãẽ̱xgacüx, rü toma rü 
taxũtáma nüxü̃ ticua̱xüxü̃gü i ngẽma 
curü tupanagü, rü taxũtáma nape̱xegu 
tacaxã́pü̱xügü i ngẽma naxchicüna̱xã i 
úirunaxca̱x —nhanagürügü. 
 
Yema tamaepü̱x ga ngextü̱xüxü̃gü 
rü tama nixae nawa ga guma üxü 
ga nawa yawocune 
19 Rü yema orexü̃ naxĩnügu ga 
Nabucudonochó, rü nanadeãchichiwe 
yerü yema tamaepü̱x ga 
ngextü̱xüxü̃gümaxã poraãcü nanu. Rü 
norü duü̃xü̃güxü̃ namu nax 7 e̱xpü̱xcüna 
naxüxǘxü̃güaxü̃ca̱x ga yema 
poxcuchicaxü̃ ga íya̱u̱xraxü̃ nax 
yemaacü nanaixichixü̃ca̱x. 20 Rü 
nhu̱xũchi norü churaragü ga 
rüporamaegüxü̃xü̃ namu nax Chadráqui 
rü Mecháqui rü Abenidéguxü̃ 
yana̱i̱xgüxü̃ca̱x, rü yemaacü yema 
poxcuchicaxü̃ ga iya̱u̱xraxü̃wa 
yawocuãxü̃ca̱x. 21 Rü yema tamaepü̱x ga 
ngextü̱xüxü̃gü rü yamexchiruãcütama 
DANIEL 3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
591 
rü nayana̱i̱xgü rü yema poxcuchicaxü̃ ga 
iya̱u̱xraxü̃gu nanawocu. 22 Rü yema 
poxcuchicaxü̃ rü poraãcü nanaixichi 
yerü yemaacü norü duü̃xü̃güxü̃ namu ga 
ãẽ̱xgacü. Rü yemaca̱x ga yema 
churaragü ga yema tamaepü̱x ga 
ngextü̱xügüxü̃xü̃ yéma iwocuxü̃ rü nixae 
rü nayue. 23 Rü nümagü ga Chadráqui rü 
Mecháqui rü Abenidégu rü ina̱i̱xgüxü̃ 
yexma nawocu nagu ga yema 
poxcuchicaxü̃ ga íya̱u̱xraxü̃. 24 Rü 
yexguma nüxü̃ nada̱xgux ga nüma ga 
Nabucudonochó, rü paxa inachi rü 
poraãcü naba̱i̱xãchiãxẽ. Rü yema norü 
ucu̱xẽruü̃güna naca rü nhanagürü: 
—¿Tama ẽ̱xna yima üxüetüwa 
yawocuxü̃ i tamaepü̱x i yatü i na̱i̱xgüxü̃? 
—nhanagürü. Rü yema norü 
ucu̱xẽruü̃gü nanangãxü̃gü rü: 
—Ngemáacüx, tamaepü̱x nixĩ 
—nhanagürügü. 25 Rü nhu̱xũchi ga 
nüma ga ãẽ̱xgacü rü nhanagürü: 
—Notürü ngẽ́ma nüxü̃ chadau i 
ãgümücü i yatü ĩwegǘxü̃ i üxüxetügu 
íxĩĩĩxü̃ rü taxuxü̃ma nüxü̃ ngupetüxü̃. 
Rü ngẽma norü ãgümücü i yatü rü 
nanadaxũcüã̱xraxü̃ —nhanagürü. 26 Rü 
yema nhaxguwena rü nüma ga 
Nabucudonochó rü yema poxcuchicaxü̃ 
ga iya̱u̱xraxü̃ca̱x nixũ rü yéma tagaxãcü 
nhanagürü: —Pa Chadráqui, rü 
Mecháqui, rü Abenidégu ya Tupana ya 
Guxãétüwa Ücüarü Duü̃xü̃gü Ixĩgüxü̃x, 
rü ¡ípechoxü̃ rü nua pexĩ! —nhanagürü. 
Rü yema tamaepü̱x rü ínachoxü̃ nawa 
ga guma üxü. 27 Rü guxü̃ma ga yema 
ãẽ̱xgacügü ga yéma yexmagüxü̃ rü 
naxca̱x naxĩ ga yema tamaepü̱x ga 
yatügü. Rü nüxü̃ nadaugü ga taxuwama 
nax yaxaexü̃ ga naxü̃newa, rü woo ga 
nayáe rü naxchiru rü tama nax yaxaxü̃ 
rü bai ga nax nata̱u̱xacaemagüxü̃. 28 Rü 
yexgumatama ga nüma ga 
Nabucudonochó rü nhanagürü: 
—¡Ngĩxã nüxü̃ ticua̱xüxü̃gü ya norü 
Tupana i Chadráqui rü Mecháqui rü 
Abenidégu ya núma namucü i ngẽma 
dauxü̃cüã̱x nax íyapoxü̃ãxü̃ca̱x i norü 
duü̃xü̃gü i tama ãẽ̱xgacüga ĩnüechaü̃xü̃! 
Yerü yema tamaepü̱xca̱x rü narümemae 
nax nayuexü̃ naxü̃pa nax togümare ga 
tupanaxü̃ yacua̱xüü̃güxü̃. 29 Rü 
ngẽmaca̱x i nhu̱xmax rü chanaxunagü 
rü ngexerüüxe ya duü̃xẽ ya nachiga 
chixri idexáxe ya norü Tupana i nhaa 
tamaepü̱x i ngextü̱xüxü̃gü rü noxtacüma 
ãgümücügu tá tüxü̃ tarüchexte, rü 
tümapata rü tá naachina̱xãgüxica 
nügüétü nayi. Rü nüétama ega woo 
ngexnerüxünemare ya ĩanecüã̱x tixĩxgu, 
rü ngexü̃rüüxü̃ i nachixü̃anecüã̱x 
tixĩxgu, rü ngexü̃rüüxü̃ i nagawa 
tidexagux. Erü nataxuma i to i tupana i 
ngẽmaãcü norü duü̃xü̃güxü̃ ípoxü̃xü̃ 
—nhanagürü. 30 Rü yemawena ga nüma 
ga ãẽ̱xgacü rü yexera rümemaexü̃ ga 
puracü yema tamaepü̱x ga 
ngextü̱xüxü̃güna naxã ga 
Babiróniaanewa. 
…… 
 
Wenaxarü naxãnegü ga 
Nabucudonochó 
 
4
  
1 —Chama i ãẽ̱xgacü i 
Nabucudonochó rü taãxẽãcüma 
pexü̃ charümoxẽ, Pa Guxü̃ma i 
Nachixü̃anecüã̱xgü i nhama i Naanewa 
Maxẽxü̃ rü Togü i Nagawa Idexagüxü̃x. 
Rü chanaxwa̱xe i mea pexü̃ nangupetü. 
…… 
DANIEL 3 
,  
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
592 
4 Rü chama i Nabucudonochó rü 
íchataãxẽ ga chapatawa rü poraãcü 
mexü̃ choxü̃ naxüpetü. 5 Notürü wüxi ga 
chütaxü̃gu ga marü chapexgu rü 
chaxãnegü. Rü namaxã chaba̱i̱xãchi ga 
yema nagu chaxãnegüxü̃ yerü yema 
chaunegüwa nüxü̃ chadauxü̃ rü 
naxãũcümaxü̃chi, rü yemaca̱x poraãcü 
chamuü̃. 6 Rü yemaca̱x naxca̱x 
changema ga guxü̃ma ga chorü 
ucu̱xẽruü̃gü ga Babiróniaanecüã̱x nax 
nua choxü̃ íyadaugüxü̃ca̱x rü chamaxã 
nüxü̃ yaxugüxü̃ca̱x nax ta̱xacüchiga 
yixĩxü̃ ga yema nagu chaxãnegüxü̃. 7 Rü 
guxü̃ma ga yuüxü̃gü rü ẽxü̃guxü̃ 
cua̱xgüxü̃ rü nüxü̃ icua̱xüchixü̃ rü 
woramacuriwa ngúexü̃ ga 
Babiróniaanecüã̱xgü rü chauxü̃tawa 
naxĩ. Rü chama rü namaxã nüxü̃ chixu 
ga yema nagu chaxãnegüxü̃, notürü 
tama nüxü̃ nicua̱x nax ta̱xacüchiga 
yixĩxü̃ ga yema nagu chaxãnegüxü̃. 8 Rü 
Danié ga chorü tupanaégagu Betachágu 
chaxüégaxü̃wa inayacua̱x ga nax 
chauxü̃tawa naxũxü̃. Rü ngẽma norü 
maxü̃ ya Danié rü Tupana ya üünecüãxẽ 
namaxã inacua̱x. Rü namaxã nüxü̃ chixu 
ga yema nagu chaxãnegüxü̃ rü 
nhachagürü: 9 “Pa Betachá i Guxü̃ i 
Chorü Ucu̱xẽruü̃güerux, rü chama nüxü̃ 
chacua̱x rü yimá Tupana ya üünecüãxẽ 
cumaxã inacua̱x rü ngẽmaca̱x nüxü̃ 
cucua̱x i guxü̃ma i ẽxü̃guxü̃. Rü 
chanaxwa̱xe i curüxĩnü i ngẽma cumaxã 
tá nüxü̃ chixuxü̃ i chaunegüwa nüxü̃ 
chadauxü̃ rü nhu̱xũchi chanaxwa̱xe i 
chamaxã nüxü̃ quixu nax ta̱xacüchiga 
yixĩxü̃. 10 Rü nhaa nixĩ ga chaunegüwa 
nüxü̃ chadauxü̃ ga yexguma ichacayane. 
Rü nüxü̃ chadau ga wüxi ga nai ga 
máchanexü̃chixü̃ ga meama nhaa 
naanearü ngãxü̃wa rüxüxü̃. 11 Rü yema 
nai rü naya rü natamena̱xãxü̃chi, rü 
natanügü rü dauxü̃guxü̃ ga naanewa 
nangu rü yáxü̃gu nüxü̃ tadau i nhaa 
naanewa. 12 Rü naátügü rü nimexechi rü 
yema nax namuxü̃ ga norü o rü guxü̃ma 
ga duü̃xü̃güca̱x rü ningu. Rü norü 
ga̱u̱xchipeta̱xü̃ca̱x natüü̃gu nayacagü ga 
naxü̃nagü, rü werigü rü nachacüügügu 
nixüxchiãü̃gü. Rü guxü̃ma i nhama i 
naanecüã̱x i duü̃xü̃güca̱x ningu ga norü 
o. 13 Rü ngürüãchi nüxü̃ chadau ga wüxi 
ga dauxü̃cüã̱x ga dauxü̃taeruxü̃ ixĩxü̃ ga 
dauxü̃guxü̃ ga naanewa írüxĩxü̃. 14 Rü 
yema rü tagaãcü nhanagürü: ‘¡Rü 
penatuxu̱x i ngẽma nai rü 
penadaü̃chacüxü̱x, rü penabuxatü, rü 
ngẽma norü o rü namaxã penawoone 
nax ngẽmaãcü yabuxmüxü̃ca̱x i ngẽma 
naxü̃nagü i norü ga̱u̱xpechitaca̱x 
natüü̃gu rüchoxü̃ rü ngẽma werigü i 
nachacüügu ixüãchiãü̃güxü̃! 15 ¡Notürü 
ngẽma nachime rü naxchúma̱xã rü 
ngẽ́ma waixümüwa penaxüxẽxẽ! ¡Rü 
férunaxca̱x rü brṍchenaxca̱x ya 
curẽchimaxã peyachota! Rü ngẽ́ma 
naanearü maxẽte̱xewa penata̱x nax 
ngẽmaãcü cherena nagu nguxü̃ca̱x rü 
wüxigu naexü̃gümaxã maxẽte̱xewa 
nangexmaxü̃ca̱x. 16 Rü tá naxãũãxẽ rü 
nhama wüxi i naexü̃rüü̃ãcü tá namaxü̃. 
Rü ngẽmaãcü tá nixĩ i 7 ya taunecü. 
17 Rü yema nixĩ ga yema naimaxã 
naxuegugüxü̃ ga yema ixüünexü̃ ga 
dauxü̃cüã̱x ga daruxü̃ ixĩgüxü̃. Yerü 
nanaxwa̱xegü nax guxü̃ma i duü̃xü̃gü 
nüxü̃ cua̱xgüxü̃ nax nüma ya Tupana ya 
guxãétüwa ngẽxmacü rü nüxü̃́ 
nangexmaxü̃ i pora nax namaxã 
DANIEL 4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
593 
inacuáxü̃ i ngẽma nachixü̃anegüarü 
ãẽ̱xgacügü i nhama i naanewa 
ngẽxmagüxü̃. Rü nüma nixĩ i nüxü̃ 
naxunetaxü̃ i ãẽ̱xgacügü i nüma 
nanaxwa̱xexü̃ nax nüxü̃ naxunetaxü̃. Rü 
nüma rü nüxü̃́ nangexma i pora nax 
nachiü̃anearü ãẽ̱xgacüxü̃ 
yangucuchixẽẽãxü̃ i duü̃xü̃ i noxri 
taxuxü̃ma ixĩxü̃’, nhanagürü ga yema 
dauxü̃cüã̱x. 18 Rü yema nixĩ, Pa 
Betacháx, ga yema chaunegü ga chama i 
ãẽ̱xgacü ya Nabucudonochó nagu 
chaxãnegüxü̃. ¡Rü nhu̱xmax rü chamaxã 
nüxü̃ ixu nax ta̱xacüchiga yixĩxü̃ ga 
yema chaunegü! Erü taxuxü̃ma i ngẽma 
togü i chorü ucu̱xẽruü̃gü i nüxü̃ 
cua̱xüchichiréxü̃ nüxü̃ nacua̱xgü i 
ngẽma. Notürü i cumax rü tá nüxü̃ 
cucua̱x nax ta̱xacüchiga yixĩxü̃ erü cuwa 
nangexma i naãxẽ ya yimá Tupana ya 
üünecü”, nhachagürü. 19 Rü yexguma ga 
nüma ga Danié ga Betachámaxã 
naxugüãcü rü paxaãchi yexma 
narüchiane yerü poraãcü namuü̃ naxca̱x 
ga yema ĩnü ga naãxẽwa nguxü̃. Notürü 
chamax i ãẽ̱xgacü rü nhachagürü nüxü̃: 
“Pa Betacháx ¡tauxü̃́ i cuxoégaãẽxü̃ 
naxca̱x i ngẽma chaunegü rü 
ta̱xacüchiga yixĩxü̃!” nhachagürü. Rü 
nüma ga Betachá rü nanangãxü̃ rü 
nhanagürü choxü̃: “Pa Ãẽ̱xgacüx, chierü 
guxü̃ma ga yema cunegüwa nüxü̃ 
cudauxü̃, rü curü uanügüca̱x yixĩxgux. 
20-21 Rü yema nüxü̃ cudauxü̃ ga nai ga 
máchanexü̃ rü tanexü̃ ga dauxü̃guxü̃ ga 
naanewa ngutanüxü̃ ga yáxü̃anewa 
duü̃xü̃gü nüxü̃ dauxü̃ ga meátüxüchixü̃ 
rü yemaca̱x norü ga̱u̱xpechitaca̱x 
natüü̃gu narücho ga naexü̃gü, rü werigü 
rü nachacüügügu nixãxchiãü̃. Rü norü o 
rü namuxũchi, rü meama ningu nax 
guxü̃ma nangṍxü̃, 22 rü yema nai ga 
taxüchixü̃ ga cunegüwa nüxü̃ cudauxü̃, 
rü cuchiga nixĩ, Pa Ãẽ̱xgacüx. Rü cuma i 
nhu̱xmax rü cuporaxüchi rü ngẽma curü 
ngẽmaxü̃gü rü cunanutaque̱xe 
nhu̱xmata dauxü̃guxü̃ i naanewa nangu, 
rü ngẽmaãcü guxü̃ i nachixü̃anegümaxã 
icucua̱x. 23 Pa Ãẽ̱xgacüx, rü yema to ga 
nüxü̃ cudauxü̃ ga yema cunegüwa, rü 
nüxü̃ cudau ga wüxi ga üünexü̃ ga 
dauxü̃cüã̱x ga daruxü̃ ixĩxü̃ ga 
dauxü̃guxü̃ ga naanewa írüxĩxü̃ ga 
nhaxü̃: ‘¡Rü penatuxu̱x ya yima nai rü 
nagu pechexgü! ¡Notürü ngẽma 
nachime rü naxchúma̱xãgü rü nüétama 
ngẽ́ma waixümüwa nangexma̱x! ¡Rü 
féru rü brṍchenaxca̱x ya curẽchimaxã 
penangaxü̃ rü ngẽ́ma naanearü 
maxẽanewa penatáx nax cherena nagu 
nguxü̃ca̱x, rü wüxigu naxü̃nagümaxã 
maxẽ nangṍõxü̃ca̱x i 7 ya taunecü!’ 
nhaxü̃. 24 Rü yema cunegüwa nüxü̃ 
cudauxü̃, Pa Ãẽ̱xgacüx, rü cuchiga nixĩ. 
Rü ngẽmawa yimá Tupana ya 
guxãétüwa ngẽxmacü cuxü̃ nanawe̱x i 
ngẽma poxcu i cumaxã naxueguxü̃. 
25 Erü cumax, Pa Ãẽ̱xgacüx, rü taxũtáma 
duü̃xü̃gütanüwa cungexma, rü 
naxü̃nagütanüwa tá cumaxü̃ rü 
wocagürüxü̃ tá maxẽ cunangõ̱x, rü 
cherena rü tá cuxü̃ niwaixẽxẽ. Rü 
ngẽmaãcü tá cumaxü̃ i 7 ya taunecü 
nhu̱xmatáta naxca̱x íquicuáx nax texé 
yixĩxü̃ ya yimá namaxã icuácü i guxü̃ma 
i ãẽ̱xgacügü i nhama i naanewa 
ngẽxmagüxü̃. Erü nüma nixĩ i tüxü̃ 
yamucuchixü̃ ya yíxema nüma 
natümawa̱xexe nax ãẽ̱xgacü tixĩxü̃ca̱x. 
26 Rü yema dauxü̃cüã̱xarü ore nax yema 
DANIEL 4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
594 
nachime rü naxchúma̱xã yéma 
waixümüanewa yaxügüxẽẽxü̃ rü ngẽma 
rü nüxü̃ nixu, Pa Ãẽ̱xgacüx, nax wena 
táxarü cuchiü̃anemaxã icucuáxü̃ i 
ngẽxguma nüxna cucua̱xãchigu nax 
nüma ya Tupana yixĩxü̃ ya guxãétüwa 
ngẽxmacü. 27 Rü ngẽmaca̱x, Pa 
Ãẽ̱xgacüx ¡irüxĩnü i nhaa chorü ucu̱xẽ 
rü mea namaxã inacua̱x i duü̃xü̃gü! ¡Rü 
tauxü̃́ i pecádu cuxüxü̃ rü ngẽxmatama 
yacua̱xẽxẽ nax cunaxüxü̃ i ngẽma 
chixexü̃ i cuãxẽwa ínguxü̃! ¡Rü nagu 
rüxĩnü nax nüxü̃ curüngü̃xẽẽxü̃ i ngẽma 
duü̃xü̃gü i ngearü ngẽmaxü̃ã̱xgüxü̃! Rü 
bexmana ngẽmaãcü ya Tupana i 
taxũtáma cuxna nanguxẽẽãxü̃ i ngẽma 
chixexü̃ i cumaxã naxueguxü̃”, 
nhanagürü choxü̃ —nhanagürü ga 
Nabucudonochó. 
 
Yema nagu naxãnegüxü̃ rü ningu 
28 Rü guxü̃ma ga yema ãẽ̱xgacü ga 
Nabucudonochómaxã ueguxü̃ rü ningu. 
29-30 Rü wüxi ga taunecü nawena ga 
yema rü nüma ga ãẽ̱xgacü rü 
napataétügu ínixũãchixü̃ ga ĩane ga 
Babiróniaanewa, rü nügümaxã 
nhanagürü: “Dücax nax nhuxãcü nataxü̃ 
ya daa Babirónia ga chama chorü 
cua̱xmaxã chaxüxü̃ne nax nawa ãẽ̱xgacü 
chixĩxü̃ca̱x, rü ngẽmawa duü̃xü̃gü nüxü̃ 
daugüxü̃ca̱x nax cua̱x choxü̃́ ngẽxmaxü̃”, 
nhanagürü. 31 Rü yexguma 
íyadexayanetama ga nüma ga ãẽ̱xgacü 
rü nüxü̃ naxĩnü ga wüxi ga naga ga 
dauxü̃wa ínaxũxü̃ ga nhaxü̃: “¡Dücax, 
irüxĩnü, Pa Ãẽ̱xgacü Pa 
Nabucudonochóx! Rü ngẽma nax 
ãẽ̱xgacü quixĩxü̃ rü nhu̱xmax rü ngẽxma 
nayacua̱x. 32 Rü duü̃xü̃güna tá 
quixũgachi rü naxü̃natanüwa tá 
cumaxü̃, rü wocagürüxü̃ tá maxẽmaxã 
cuxãwemü i 7 ya taunecü. Rü ngẽmaãcü 
tá quixĩ nhu̱xmatáta nüxna cucua̱xãchi 
nax Tupana yixĩxü̃ ya yimá nüxü̃́ 
nangexmacü i pora nax namaxã 
inacuáxü̃ i guxü̃ma i nachixü̃anegü i 
nhama i naanewa ngẽxmagüxü̃. Rü 
nüma nixĩ i tüxü̃ yangucuchixẽẽxü̃ nax 
ãẽ̱xgacü tixĩxü̃ ya yíxema nüma norü me 
ixĩxe”, nhanagürü. 33 Rü yexgumatama 
ningu ga yema Tupana namaxã ueguxü̃. 
Rü nüma ga Nabucudonochó rü 
naxãũãxẽ. Rü duü̃xü̃güna nixũgachi rü 
wocagürüxü̃ maxẽ nanangõ̱x rü 
cherenamaxã niwaxine. Rü nayáe rü 
narüxü, rü nhama dawüchixirüxü̃ nixĩ, 
rü napatü rü nhama dawüpatürüxü̃ nixĩ. 
 
Nabucudonochóca̱x nitaane 
34 —Rü yexguma marü yanguxgu ga 
gumá 7 ga taunecü nax Tupana choxü̃ 
poxcuxü̃, rü chama ga Nabucudonochó 
rü dauxü̃gu chadawenü rü nüxü̃ 
chicua̱xãchi nax cha̱u̱xca̱x mea 
yataanexü̃ nawa ga nax chaxãũãxẽxü̃. 
Rü nhu̱xũchi mexü̃ nachigaxü̃ chixu ya 
yimá Tupana ya guxãétüwa ngẽxmacü 
ya guxü̃guma maxü̃cü. Rü nhaa 
dexamaxã nüxü̃ chicua̱xüxü̃ rü 
nhachagürü: “Pa Tupanax, curü pora rü 
taguma inayacua̱x rü cuma rü 
guxü̃gutáma ãẽ̱xgacü quixĩ. 35 Rü ngẽma 
duü̃xü̃gü i nhama i naanewa maxẽxü̃ rü 
cupe̱xewa, Pa Tupanax, rü taxuxü̃ma 
nixĩgü. Rü cuma cunaxwa̱xexü̃ãcü 
namaxã icucua̱x i dauxü̃guxü̃ i naane rü 
nhama i naane. Rü tataxuma ya texé ya 
curü poraxü̃ rüyexeráxe. Rü tataxuma 
ya texé ya tüxü̃́ nangexmaxe i pora nax 
DANIEL 4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
595 
cuxna taca̱xü̃ rü: ‘¿Tü̱xcüü̃ cunaxü i 
ngẽma cuxüxü̃?’ nhagüxe. 36 Rü 
yexgumatama chauãxẽxü̃ chicua̱xãchi 
rü wenaxarü Tupana choxü̃ narüngü̃xẽẽ 
rü chauchicaca̱xtama choxü̃ 
natáeguxẽxẽ nax ãẽ̱xgacü chixĩxü̃. Rü 
duü̃xü̃gü rü chamaxã nataãxẽgü, rü 
noxrirüü̃tama namaxã ichacua̱x rü 
chapora. Rü yema chorü ucu̱xẽruü̃gü rü 
chorü ngü̃xẽẽruü̃gü rü cha̱u̱xca̱x 
nayadaugü nax wenaxarü 
chauchiü̃anearü ãẽ̱xgacüxü̃ choxü̃ 
yangucuchixẽẽgüxü̃ca̱x. Rü noxriarü 
yexera pora choxü̃́ nayexma. 37 Rü 
ngẽmaca̱x i nhu̱xmax i chamax i 
Nabucudonochó rü nüxü̃ chicua̱xüxü̃ rü 
chanataxẽxẽ ya yimá Tupana i 
dauxü̃guxü̃ i naanewa ãẽ̱xgacü ixĩcü, 
erü guxü̃ma i ngẽma naxüxü̃ rü aixcuma 
name, rü nüxü̃́ natauxcha nax tüxü̃ 
naxãnexẽẽxü̃ ya yíxema tügü írütaxe” 
—nhachagürü. 
 
Ore ga ĩxtapü̱xgu ümatüxü̃ 
 
5
  
1 Rü nüma ga Berchachá ga nüxí 
Babiróniaanecüã̱xarü ãẽ̱xgacü 
ixĩcü, rü nüxna naxu ga 1,000 ga 
ãẽ̱xgacügü ga yema nachixü̃anecüã̱xgü 
naxca̱x ga wüxi ga õna ga taxü̃. Rü 
yema chibüwa rü nüma ga ãẽ̱xgacü rü 
yema nüxna naxuxü̃ rü poraãcü wíũ 
nayaxaxgü. 2-3 Rü yema wíũmaxã nax 
nangãxü̃xü̃ ga ãẽ̱xgacü ga Berchachá rü 
norü duü̃xü̃güxü̃ namu nax 
yanuxü̃ãxü̃ca̱x ga yema naxpáxü̃gü ga 
úirunaxca̱x rü diẽrumünaxca̱x ga nanatü 
ga Nabucudonochó Yerucharéü̃wa 
yexmane ga tupaucawa ne naxü̃. Rü 
nayanuxü̃ ga yema naxpáxü̃gü ga 
üünexü̃ rü nawa naxaxegü ga ãẽ̱xgacü 
rü naxma̱xgü rü naxü̃taxü̃gü rü guxü̃ma 
ga yema chibüwa yéma ĩxü̃. 4 Rü 
guxü̃ma ga yema yéma yexmagüxü̃ rü 
wíũ nixaxgü rü nüxü̃ nicua̱xüxü̃gü ga 
norü tupanachicüna̱xãgü ga úirunaxca̱x, 
rü diẽrumünaxca̱x, rü brṍchenaxca̱x, rü 
férunaxca̱x, rü nainaxca̱x rü nutanaxca̱x 
ixĩgüxü̃. 5-6 Rü yexguma ínaxaxegüyane 
rü yema ucapuarü ĩxtapü̱x ga 
cómüxü̃wa nango̱x ga wüxi ga naxme̱x 
ga omüema ĩxtapü̱xgu ínachixü̃wa 
iwüacüxü̃ne. Rü gumá naxme̱x ga yéma 
iwüacüxünexü̃ nada̱xgux ga gumá 
ãẽ̱xgacü rü naba̱i̱xãchi rü nanacho̱xõchi 
rü norü muü̃maxã niyoyaxü̃ne. 7 Rü 
nhu̱xũchi tagaãcü aita naxü ga ãẽ̱xgacü 
ga Berchachá, rü naxca̱x nangema ga 
yema norü ucu̱xẽruü̃gü ga ẽxü̃guxü̃xü̃ 
cua̱xgüxü̃, rü yema cua̱x nüxü̃́ yexmaxü̃, 
rü yema Babiróniaanecüã̱xgü ga 
woramacuriwa ngúexü̃. Rü nhanagürü 
nüxü̃: —Rü yíxema nüxü̃ daumatüxe i 
ngẽma ngẽxma ümatüxü̃ rü nüxü̃ ixuxe 
nax ta̱xacüchiga yixĩxü̃, rü naxchiru i 
dauxracharaxü̃gu tá tüxü̃ chicu̱xẽxẽ, rü 
úirunaxca̱x ya curẽchimaxã tá tüxü̃ 
chaxüchagü, rü tüma tá tixĩ i chaweama 
i norü tamaepü̱xwa taxüxü̃ nax ãẽ̱xgacü 
tixĩxü̃ —nhanagürü. 8 Rü guxü̃ma ga 
yema norü ucu̱xẽruü̃gü ga nüxü̃ 
icua̱xüchixü̃ ga yéma yexmagüxü̃ rü 
nichocu nawa ga yema ucapu. Notürü 
taxuxü̃ma ga yema yatügü ga nüxü̃ 
cua̱xüchigüxü̃ rü nüxü̃ nacua̱xgü nax 
ãẽ̱xgacümaxã nüxü̃ yaxugüxü̃ nax 
ta̱xacüchiga yixĩxü̃ ga yema yexma 
ümatüxü̃. 9 Rü yexguma nüma ga 
ãẽ̱xgacü ga Berchachá rü poraãcü 
namuü̃ rü nanacho̱xõchi. Rü yema 
natanüxü̃ ga ãẽ̱xgacügü rü tama nüxü̃ 
DANIEL 4 
,  
5 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
596 
nacua̱xgü nax ta̱xacü tá naxügüxü̃. 
10 Notürü ga naé rü yéma inha, yerü 
nüxü̃ ixĩnü ga aita nax naxüxü̃ ga gumá 
ngĩne rü yema ãẽ̱xgacügü ga namaxã 
yexmagüxü̃. Rü yemaca̱x yéma ixũ rü 
ngĩgürügü nüxü̃ ga ngĩne ga Berchachá: 
—¡Guxü̃guma namaxü̃, Pa Ãẽ̱xgacüx! 
¡Rü tauxü̃́ i cuxoégaãẽxü̃ rü tauxü̃́ i 
cuba̱i̱xãchixü̃! 11 Erü nua cuxme̱xwa 
nangexma i wüxi i yatü ya Tupana ya 
Üünecüãxẽ nawa ngẽxmaxü̃. Rü 
yexguma gumá cunatü ya 
Nabucudonochó ãẽ̱xgacü ixĩxgu, rü 
yema yatü inanawe̱x nax tupanagürüxü̃ 
aixcuma naãxẽxü̃ nacuáxü̃. Rü yemaca̱x 
ga gumá cunatü rü guxü̃ma ga norü 
ucu̱xẽruü̃güeru nayaxĩxẽxẽ. 12 Rü nüma 
rü Danié nixĩ. Rü nüma ga gumá cunatü 
rü Betachágu nanaxüéga. Rü ngẽma 
yatü rü poraãcü cua̱x nüxü̃́ nangexma rü 
nüxü̃́ natauxcha nax nango̱xẽẽãxü̃ i 
wüxi i nanegü, rü nango̱xẽẽãxü̃ i ta̱xacü 
icúxü̃, rü namexẽẽãxü̃ i taxü̃ i 
guxchaxü̃gü. ¡Rü naxca̱x nangema ya 
yimá yatü ya Danié! Rü nüma tá nixĩ i 
cumaxã nüxü̃ yaxuxü̃ nax ta̱xacüchiga 
yixĩxü̃ i ngẽma ngẽxma ümatüxü̃! 
—ngĩgürügü. 13 Rü yexgumatama 
ãẽ̱xgacüpe̱xewa Daniéxü̃ nagagü. Rü 
nüma ga ãẽ̱xgacü rü nüxna naca, rü 
nhanagürü: —¿Cuma quixĩxü̃ i Danié i 
Yudéu quixĩxü̃ ga chaunatü ga 
Nabucudonochó Yudáanewa pexü̃ ne 
gagüxü̃? 
…… 
16 Rü nüxü̃ chaxĩnüchiga rü cuma rü 
cuxü̃́ natauxcha nax cunango̱xẽẽxü̃ i 
wüxi i nanegü rü cunamexẽẽxü̃ i taxü̃ i 
guxchaxü̃gü. Rü ngẽxguma chi 
cha̱u̱xca̱x nüxü̃ cudaumatügu i ngẽma 
ore i ĩxtapü̱xgu ümatüxü̃ rü chamaxã 
nüxü̃ quixuxgu nax ta̱xacüchiga yixĩxü̃, 
rü chama rü naxchiru i 
dauxracharaxü̃gu tá cuxü̃ chicu̱xẽxẽ, rü 
úirunaxca̱x ya curẽchimaxã tá cuxü̃ 
chaxüchagü, rü cuma tá quixĩ i 
chautüü̃wa norü tamaepü̱xwa cuxüxü̃ 
nax ãẽ̱xgacü quixĩxü̃ —nhanagürü. 17 Rü 
yexguma ga nüma ga Danié rü 
nanangãxü̃ rü nhanagürü: —Pa 
Ãẽ̱xgacüx, tama chanaxwa̱xe i ngẽma 
ãmaregü. ¡Rü togüxü̃mare naxuneta nax 
cumaxã ãẽ̱xgacüxü̃ cupatawa 
nangexmaxü̃ca̱x! Notürü, Pa Ãẽ̱xgacüx, 
rü tá cumaxã nüxü̃ chixu i ta̱xacüchiga 
yixĩxü̃ i ngẽma dexagü i ĩxtapü̱xgu 
ümatüxü̃. 18 Rü nüma ya Tupana ya 
guxãétüwa ngẽxmacü, rü cunatü ga 
Nabucudonochóna nanaxã nax nüma 
ãẽ̱xgacü ga poracü rü cua̱x nüxü̃́ 
ngẽxmacü nax yixĩxü̃ca̱x. 19 Rü yema 
pora ga Tupana nüxna ãxü̃gagu rü 
guxü̃ma ga ĩanecüã̱xgü rü 
nachixü̃anecüã̱xgü naguxü̃raxü̃xü̃ ga 
nagawa idexagüxü̃ rü naga naxĩnüe rü 
nüxü̃ namuü̃e. Rü naxme̱xwa nayexma 
nax tüxü̃ yamáxü̃ rüe̱xna tüxü̃ 
namaxẽẽxü̃ ga guxema norü me ixĩxe. 
Rü tümáxe rü tüxü̃ nataxẽxẽ, rü toguxe 
rü tüxü̃ naxãneexẽxẽ. 20 Notürü 
yexguma nügü yacua̱xüxü̃gu rü 
taxúegama naxĩnügu, rü Tupana rü 
nüxna nanayaxu ga norü pora, rü 
ínanata̱xüchi ga ãẽ̱xgacü nax yixĩxü̃. 
21 Rü duü̃xü̃güna nixũgachi rü yema 
norü ĩnü rü naxü̃nagüarü ĩnü nixĩ. Rü 
naixnecücüã̱x ga búrugütanüwa 
namaxü̃. Rü wocagürüxü̃ maxẽ 
nanangõ̱x rü cherenamaxã niwaixine. 
Rü yemaacü nüxü̃ nangupetü nhu̱xmata 
DANIEL 5 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
597 
düxwa nüxna nacua̱xãchi nax yimá 
Tupana ya guxãétüwa ngẽxmacü nüxü̃́ 
ngẽxmaxü̃ i pora nax namaxã inacuáxü̃ i 
guxü̃ma i ãẽ̱xgacügü i nhama i naanewa 
ngẽxmagüxü̃. Rü nüma rü ãẽ̱xgacüxü̃ 
tüxü̃ nixĩxẽxẽ ya yíxema nüma norü me 
ixĩxe nax ãẽ̱xgacü tixĩxü̃ca̱x. 22 Rü 
cumax, Pa Berchacháx nax nachicüxü 
quingucuchixü̃ ga cunatü ga 
Nabucudonochó, rü nüxü̃ cucua̱x ga 
yema nüxü̃ ngupetüxü̃. Notürü cuma rü 
ta narüü̃tama cugü quicua̱xüxü̃. 
23 Dücax, Pa Ãẽ̱xgacüx, cuma rü Cori ya 
Tupana ya dauxü̃wa ngẽxmacügu 
quidauxcüraxü̃. Erü curü duü̃xü̃güxü̃ 
cuyanuxü̃xẽxẽ i ngẽma naxpáxü̃gü ga 
Tupanapataarü ixĩxü̃. Rü ngẽma nüxna 
cuxuxü̃maxã wüxigu ngẽma 
naxpáxü̃güwa peyaxaxü ga wíũ, rü nüxü̃ 
pecua̱xüxü̃gü i ngẽma perü 
tupanachicüna̱xãgü i úirunaxca̱x, rü 
diẽrumünaxca̱x, rü brṍchenaxca̱x, rü 
férunaxca̱x, rü nainaxca̱x rü nutanaxca̱x 
i ngearü maxü̃ã́xü̃, rü tama tüxü̃ dauxü̃, 
rü tama tüxü̃ ĩnüxü̃ rü taxuxü̃ma cuáxü̃. 
Notürü tama nüxü̃ quicua̱xüxü̃ ya yimá 
Tupana ya naxme̱xwa nangexmacü i 
curü maxü̃ rü namaxã icuácü i guxü̃ma i 
ta̱xacü icuxüxü̃. 24 Rü ngẽmaca̱x nixĩ i 
nüma ya Tupana i cuxca̱x nango̱xẽxẽãxü̃ 
ya yimá naxme̱x i ĩxtapü̱xgu 
naxümatüne i ngẽma dexagü. 25 Rü 
nhaagü nixĩ i ngẽma dexagü: MÉNE rü 
MÉNE rü TEKÉL rü PÁRSIN. 26 Rü 
ngẽma dexagü rü nhaxü̃chiga nixĩ: 
MÉNE: Tupana rü marü nayaxugü nax 
nhuxre i ngunexü̃ tá ãẽ̱xgacü quixĩxü̃, 
Pa Ãẽ̱xgacüx, rü marü nüxü̃ naxuneta i 
ngẽma ngunexü̃ i tá nagu cuyuxü̃. 
27 TEKÉL: Pa Ãẽ̱xgacü, rü Tupana rü 
norü ngugüruü̃wa cuxü̃ inangu, rü 
ngẽma curü chixexü̃ rü mexü̃xü̃ 
narüyamae. 28 PÁRSIN: Rü ngẽma 
cuchixü̃ane, Pa Ãẽ̱xgacüx, rü marü 
niyauxye rü tá Médiaanecüã̱xgüna rü 
Pérchiaanecüã̱xgüna nanaxã 
—nhanagürü ga Danié. 29 Rü 
yexgumatama ga nüma ga ãẽ̱xgacü ga 
Berchachá rü norü duü̃xü̃güxü̃ namu 
nax Daniéxü̃ dauxracharaxü̃ ga 
naxchirugu yacu̱xẽẽgüaxü̃ca̱x, rü wüxi 
ga curẽchi ga úirunaxca̱xmaxã 
naxüchagügüaxü̃ca̱x. Rü guxãmaama 
nüxü̃ nixu nax nüma ya Danié yixĩxü̃ ga 
norü tamaepü̱xwa naxüxü̃ nax ãẽ̱xgacü 
yixĩxü̃. 30 Rü yema chütaxü̃gu nixĩ ga 
yama̱xgüaxü̃ ga Berchachá (ga 
Babiróniaanecüã̱x) ga 
Caudéutanüxü̃güarü ãẽ̱xgacü ixĩcü. 31 Rü 
Daríu ga Médiaanecüã̱xgüarü ãẽ̱xgacü 
rü Berchacháchicüxü nixücu nax 
ãẽ̱xgacü yixĩxü̃ca̱x. Rü nüma ga Daríu 
rü 62 ga taunecü nüxü̃́ nayexma ga 
yexguma. 
 
Aigü ga leóü̃tanügu 
 
nita̱xcuchi ga Danié 
 
6
  
1 Rü nüma ga ãẽ̱xgacü ga Daríu rü 
nüxü̃ naxuneta ga 120 ga 
ãẽ̱xgacügü nax norü ngü̃xẽẽruü̃gü 
yixĩgüxü̃ca̱x, rü wüxichigü ga yema 
nachixü̃anearü ĩanegümaxã 
inacua̱xgüxü̃ca̱x. 2 Rü yema 120 ga 
ãẽ̱xgacügüétüwa nüxü̃ naxuneta ga 
tamaepü̱x ga naerugü nax nüxü̃ 
yadaugüxü̃ca̱x ga wüxichigü ga yema 
ĩanegüarü ãẽ̱xgacügüarü puracü, rü 
yemaacü ga nüma ga Daríu rü 
taxuxü̃ma ga guxchaxü̃ nüxü̃́ 
yexmaxü̃ca̱x. Rü wüxi ga yema 
DANIEL 5 
,  
6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
598 
tamaepü̱x ga naerugü rü Danié nixĩ. 3 Rü 
nüma rü guxü̃ma ga yema togü ga 
ãẽ̱xgacügüarü yexera nüxü̃ nacua̱xüchi. 
Rü yemaca̱x ga nüma ga ãẽ̱xgacü rü 
nagu narüxĩnü nax namücüxü̃ nüxü̃ 
naxunetaxü̃ nax yema 
Babiróniaanemaxã inacuáxü̃ca̱x. 4 Rü 
yemaca̱x ga yema togü ga ãẽ̱xgacügü rü 
naxca̱x nadaugü ga wüxi ga guxchaxü̃ 
nax yemaacü Daríupe̱xewa Daniéxü̃ 
ínaxuaxü̃güxü̃ca̱x. Notürü nüma ga 
Danié rü wüxi ga yatü ga aixcuma mecü 
nixĩ, rü taxuxü̃ma ga chixexü̃ nawa 
inayangaugü. 5 Notürü nümagü ga yema 
ãẽ̱xgacügü rü nagu narüxĩnüe nax 
nhuxãcü Daniéxü̃ chixexü̃gu 
nanguxẽẽgüxü̃ rü yemaca̱x düxwa 
nhanagürügü: —Taxucürüwa ta̱xacürü 
chixexü̃gu tananguxẽxẽ i Danié. Notürü 
ngẽma naxca̱x tá ínaxuaxü̃xü̃ nixĩ nax 
noxrütama Tupanaguama naxĩnüxü̃ rü 
ngẽmaca̱xicatama tüxü̃́ natauxcha 
—nhanagürügü. 6 Rü yemaacü ga yema 
120 ga ãẽ̱xgacügü rü naétü ga yema 
taxre ga Daniémücügü rü nügümaxã 
inaxügagü ga ãẽ̱xgacü ga Daríumaxã 
nax yanadexagüxü̃ca̱x. Rü yexguma 
marü nape̱xewa nangugügu rü 
nhanagürügü nüxü̃: —¡Guxü̃guma 
namaxü̃, Pa Ãẽ̱xgacüx! 7 Rü guxü̃ma i 
toma i ãẽ̱xgacügü i cutüü̃wa namaxã 
icua̱xgüe i nhaa nachixü̃ane rü 
tangutaque̱xegü. Rü ngẽma 
ngutaque̱xewa nagu tarüxĩnüe nax 
cumax, Pa Ãẽ̱xgacüx, rü cunaxunagüxü̃ i 
wüxi i mu nax ngẽmaãcü 30 i 
ngunexü̃gu nachu̱xuxü̃ nax texé 
ta̱xacürü tupanana rüe̱xna yatüna 
ngü̃xẽẽca̱x taca̱xü̃ rü cuxnaxicatama 
name nax taca̱xü̃. Rü texé ya tama naga 
ĩnüxe i ngẽma mu rü tá aigü ya 
leóü̃tanügu tita̱xcuchi. 8 Rü ngẽmaca̱x, 
Pa Ãẽ̱xgacüx, ega cuxü̃́ namexgu i 
ngẽma mu rü ¡nagu cugü nawüéga nax 
ngẽmaãcü taxúema naxüchicüüxü̃ca̱x! 
Erü ngẽxguma cumax, Pa Ãẽ̱xgacüx, 
cuxunagügu rü taxucürüwa texé 
itayanaxoxẽxẽ erü ngẽmaãcü nixĩ i nüxü̃ 
yaxuxü̃ i tórü mugü i yixema i 
Médiaanecüã̱xgü rü Pérchiaanecüã̱xgü 
—nhanagürügü. 9 Rü nüma ga ãẽ̱xgacü 
ga Daríu rü nagu nügü nawüéga ga 
yema mugüpane. 10 Rü yexguma Danié 
nüxü̃ cua̱xgu nax nümax ga ãẽ̱xgacü rü 
marü nügü nagu nawüégaxü̃ ga yema 
mu, rü napatawa naxũ rü nayawãxna ga 
norü ucapuarü ĩã̱xgü ga Yerucharéü̃ 
íyexmaxü̃waama ügüxü̃. Rü wüxichigü 
ga ngunexü̃gu rü tamaepü̱xcüna 
inacaxã́pü̱xü nax Tupanana moxẽ 
naxãxü̃ca̱x rü namaxã yadexaxü̃ca̱x 
aixrügumarüü̃tama. 11 Rü yexguma 
yema yatügü ga ínaxuaxü̃güxü̃ nüxü̃ 
cua̱xgügu rü Daniéchiü̃gu nachocu rü 
yexma nüxü̃ inayangaugü ga nax 
ínayumüxẽ́xü̃ rü Tupanaxü̃ 
íyacua̱xüü̃xü̃. 12 Rü yexgumatama norü 
ãẽ̱xgacü ga Daríuxü̃tawa naxĩ nax 
namaxã yanadexagüxü̃ca̱x nachiga ga 
yema mu. Rü nhanagürügü nüxü̃: —Pa 
Ãẽ̱xgacüx, cuma rü marü cunaxunagü i 
wüxi i mu i nawa nüxü̃ quixuxü̃ rü texé 
ya nhaa 30 i ngunexü̃gügu naxüamáxe 
nax tümaarü tupanaarü ngü̃xẽẽca̱x 
ítacaamaxü̃ rüe̱xna ngexü̃rüüxü̃mare i 
yatüna taca̱xü̃ rü tama i cuxna, Pa 
Ãẽ̱xgacüx, rü tá aigü ya leóü̃tanügu 
tita̱xcuchi. ¿Rü tama ẽ̱xna i ngẽma 
nhaxü̃ yixĩxü̃ i ngẽma mu? 
—nhanagürügü. Rü nüma ga ãẽ̱xgacü rü 
DANIEL 6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
599 
nanangãxü̃ rü nhanagürü: —Ngẽmáacü 
ngẽma nhaxü̃ nixĩ. Rü ngẽma mu rü 
nanaxwa̱xe nax yanguxü̃ erü yixema i 
Médiaanecüã̱xgü rü Pérchiaanecüã̱xgü 
rü taxuacüma texé tayanaxoxẽxẽ i tórü 
mugü —nhanagürü. 13 Rü yexguma ga 
nümagü rü nhanagürügü: —Ngẽma 
Danié i Yudéu ga ãẽ̱xgacü ga 
Nabucudonochó nua gaxü̃ rü tama cuga 
naxĩnü, Pa Ãẽ̱xgacüx, rü tama naga 
naxĩnü i ngẽma mu i cuxunagüxü̃. Rü 
toma rü marü nüxü̃ tadau nax 
tamaepü̱xcüna nayumüxẽ́xü̃ i wüxichigü 
i ngunexü̃gu —nhanagürügü. 14 Rü 
yemaxü̃ naxĩnügu ga ãẽ̱xgacü rü 
poraãcü nangechaü̃ rü naguxü̃raxü̃ãcü 
naxca̱x nadautaa̱x nax nhuxãcü Daniéxü̃ 
ínanguxuchixẽẽxü̃ nhu̱xmata 
yanaxücumare ga üa̱xcü. 15 Notürü ga 
yema yatügü ga Daniéxü̃ íxuaxü̃güxü̃ rü 
wenaxarü ãẽ̱xgacüxü̃tawa naxĩ rü 
nhanagürügü nüxü̃: —Pa Ãẽ̱xgacüx, 
cuma nüxü̃ cucua̱x nax nhuxãcü nax 
yixĩxü̃ i tórü mugü i yixema 
Médiaanecüã̱xgü rü Pérchiaanecüã̱xgü 
rü guxü̃ma i mugü i ãẽ̱xgacü nagu nügü 
wüégaxü̃ rü marü taxucürüwama texé 
itayanaxoxẽxẽ —nhanagürügü. 16 Rü 
yexguma ga nüma ga ãẽ̱xgacü rü norü 
duü̃xü̃güxü̃ namu nax Daniéxü̃ 
yagagüxü̃ca̱x rü aigü ga leóü̃tanügu 
yata̱xcuchigüãxü̃. Rü nüma ga ãẽ̱xgacü 
rü nhanagürü Daniéxü̃: —¡Yimá curü 
Tupana ya aixcumama naxca̱x 
cumaxü̃cü cuxü̃ ípoxü̃! —nhanagürü. 
17 Rü nüma ga Danié rü aigü ga 
leóü̃tanügu nayata̱xcuchigü rü wüxi ga 
nutamaxã nanangũxtaü̃gü. Rü nüma ga 
ãẽ̱xgacü rü norü ãnera yexma ngĩxü̃ 
naxǘ cua̱xruxü̃ nax aixcuma marü 
yanguxü̃ ga yema mu. 18 Rü yemawena 
rü nüma ga ãẽ̱xgacü rü napatawa naxũ 
rü tama nachibüãcüma nayape. Rü 
yema aixrügumaãcü naxüxü̃ ga norü 
taãxẽ rü marü tama nanaxü. Rü naétü 
ga yema chütaxü̃gu rü tama yexma 
napexchaü̃. 19 Rü yexguma noxritama 
yangunegu ga moxü̃ãcü rü ínarüda rü 
paxa yema ai ímugüxü̃wa naxũ. 20 Rü 
yexguma nüma ga ãẽ̱xgacü marü 
ngaicamána nanguxgu rü 
nangechaü̃gaãcü Daniéna naca rü 
nhanagürü: —¿Pa Danié ya Tupana ya 
Maxü̃cüarü Duü̃xü̃x, rü yimá curü 
Tupana ya aixcumama naxca̱x 
cumaxü̃cü rü marü cuxü̃ ínapoxü̃xü̃ 
natanüwa i ngẽma aigü ya leóü̃gü? 
—nhanagürü. 21 Rü nüma ga Danié 
nanangãxü̃ rü nhanagürü: —¡Guxü̃guma 
namaxü̃, Pa Ãẽ̱xgacüx! 22 Rü yimá chorü 
Tupana rü nua nanamu i wüxi i norü 
orearü ngeruxü̃ i dauxü̃cüã̱x. Rü ngẽma 
nixĩ i yachotaa̱xgüxü̃ i nhaa aigü ya 
leóü̃gü nax tama choxü̃ nangõ̱xgüxü̃ca̱x. 
Erü nüma ya Tupana rü nüxü̃ nacua̱x 
nax taxuxü̃ma i chixexü̃ cumaxã 
chaxüxü̃, Pa Ãẽ̱xgacüx —nhanagürü. 
23 Rü yexguma ga nüma ga ãẽ̱xgacü rü 
poraãcü nataãxẽ rü norü duü̃xü̃güxü̃ 
namu nax Daniéxü̃ ínamuxũchigüxü̃ca̱x 
aigü ga leóü̃tanüwa. Rü yexguma marü 
ínanguxuchigu ga Danié, rü nüxü̃ 
nadaugü ga taxuwama nax napíxü̃ yerü 
aixcumama norü Tupanaaxü̃́ nayaxõ. 
24 Rü yemawena ga nüma ga ãẽ̱xgacü rü 
norü duü̃xü̃güxü̃ namu nax yéma 
nagagüaxü̃ca̱x ga yema yatügü ga 
Daniéxü̃ íxuaxü̃güxü̃. Rü wüxigu 
naxma̱xgümaxã rü naxacügümaxã 
leóü̃tanügu nanawocu. Rü tautama mea 
DANIEL 6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
600 
nangucuyane rü nüma ga leóü̃gü rü 
marü naxca̱x nibuxmü, rü nüxna 
nayuxgü rü nagu nawagüe 
tümachinaxãgü. 25 Rü yexguma ga nüma 
ga ãẽ̱xgacü ga Daríu rü wüxi ga popera 
naxümatü naxca̱x ga guxü̃ma ga 
nachixü̃anecüã̱xgü rü ngẽma to ga 
nagawa idexagüxü̃ ga duü̃xü̃gü. Rü 
yema poperawa rü nüma ga ãẽ̱xgacü rü 
nhanagürü: “Rü chanaxwa̱xe nax 
petaãxẽgüxü̃ rü pegü pengechaü̃güxü̃. 
26 Rü pemaxã nüxü̃ chixu rü pexü̃ chamu 
rü guxü̃ma i nhaa naane i chamax 
namaxã ichacuáxü̃wa rü chanaxwa̱xe i 
nüxü̃ pengechaü̃ rü nüxü̃ pecua̱xüxü̃gü 
ya yimá Daniéarü Tupana. Erü yimá 
Tupana rü maxü̃cü nixĩ, rü guxü̃guma 
nangexmaecha. Rü ngẽma nüma nax 
ãẽ̱xgacü yixĩxü̃ rü taguma inarüxo, rü 
ngẽma norü pora rü taguma inayagu̱x. 
27 Nüma rü tórü poxü̃ruxü̃ nixĩ, rü tórü 
nguxü̃xẽẽruxü̃ nixĩ. Rü nüma inanawe̱x i 
cua̱xruü̃gü i mexü̃ i dauxü̃guxü̃ i 
naanewa rü nhama i naanewa. Rü nüma 
nixĩ ga Daniéxü̃ ínapoxü̃xü̃ natanüwa ga 
leóü̃gü”, nhanagürü. 28 Rü nüma ga 
Danié rü ãẽ̱xgacü ga Daríuarü 
ngü̃xẽẽruxü̃ nixĩ rü yexgumarüxü̃ ta 
Pérchiaanearü ãẽ̱xgacü ga Chíruarü 
ngü̃xẽẽruxü̃ nixĩ. 
…… 
 
Danié rü natanüxü̃güca̱x nayumüxẽ 
 
9
  
1 —Rü nüma ga Daríu ga Achuéru 
nane ga Médiaanecüã̱x rü ãẽ̱xgacü 
nixĩ ga Babiróniaanewa. 2 Rü gumá 
taunecü ga nagu yangucuchicügu ga 
Daríu rü chama ga Danié rü nawa 
íchangu̱x ga yema popera ga orearü 
uruxü̃ ga Yeremía ümatüxü̃. Rü yema 
ore ga nawa changúxü̃ rü nüxü̃ nixu nax 
70 ya taunecü tá ninge nax chixexü̃wa 
nangexmaechaxü̃ ya Yerucharéü̃, yerü 
yemaacü nixĩ ga Cori ya Tupana 
Yeremíamaxã nüxü̃ yaxuxü̃. 3 Rü 
yemaca̱x chayumüxẽ rü Cori ya 
Tupanana chaca nax toxü̃ 
ínanguxü̃xẽẽ̱xü̃ca̱x naxme̱xwa i torü 
uanügü rü wena torü naanewa toxü̃ 
nawoeguxẽẽxü̃ca̱x. Rü yemaacü tama 
chachibüãcüma chayumüxẽ rü 
nhoxẽrüü̃mare ixĩxü̃ ga naxchirugu 
chicu̱x rü tanimucate̱xewa charüto. 4 Rü 
yema chorü yumüxẽwa rü Tupanamaxã 
nüxü̃ chixu ga chorü pecádugü rü 
chautanüxü̃güarü pecádugü rü 
nhachagürü: “Pa Cori Pa Tupanax, cuma 
rü guxãétüwa cungexma rü cuporaxüchi 
rü guxü̃guma cuyanguxẽxẽ i curü 
unetagü. Rü ngẽmawa tüxü̃ cunawe̱x 
nax tüxü̃ cungechaü̃xü̃ ya yíxema 
aixcuma cuga ĩnüexe rü nagu maxẽxe i 
curü mugü. 5 Rü toma rü poraãcü 
pecádu cupe̱xewa taxüe rü chixexü̃ 
taxüe. Rü tamaxẽmare rü tama cugu 
tarüxĩnüe. Rü nüxü̃ tarüxoe i curü mugü 
rü curü ucu̱xẽgü. 6 Rü gumá curü orearü 
uruü̃gü ga nawa quidexacü namaxã ga 
torü ãẽ̱xgacügü rü torü o̱xigü, rü 
guxü̃ma i tomax i Iraéutanüxü̃gü, rü 
tama naga taxĩnüechaü̃ ga yexguma 
tomaxã nüxü̃ yaxugüegu ga curü ore. 
7 Rü cumax, Pa Cori Pa Tupanax, rü 
aixcumacü quixĩ. Rü ngẽmaca̱x poraãcü 
cupe̱xewa taxãnee i toma i 
Yerucharéü̃cüã̱xgü, rü ngẽma togü i 
totanüxü̃ i Iraéutanüxü̃gü i ngaicamawa 
rü yáxü̃wa to i nachixü̃anegu 
cuwoonexü̃ nagagu nax tama cuga 
naxĩnüexü̃. 8 Rü nhu̱xmax i tomax, Pa 
DANIEL 6 
,   
9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
601 
Cori Pa Tupanax, rü naxrüü̃tama i 
ngẽma torü ãẽ̱xgacügü rü torü o̱xigü rü 
taxãnee erü cupe̱xewa chixexü̃ taxügü. 
9 Notürü i cumax, Pa Torü Tupanax, rü 
woetama cucüma nixĩ nax cumecümaxü̃ 
rü toxü̃́ nüxü̃ curüngümaxü̃ i torü 
chixexü̃. Rü ngẽmaca̱x cupe̱xewa 
tangugü erü toma rü poraãcü chixexü̃ 
taxü. 10 Rü tama cuga taxĩnüe rü nüxü̃ 
tacugüe ga curü mugü ga curü duü̃xü̃gü 
ga orearü uruü̃güwa tomaxã nüxü̃ 
quixuxü̃. 11 Rü guxü̃ma i chautanüxü̃ i 
Iraéutanüxü̃gü rü tama naga naxĩnüe i 
curü mugü. Rü cuxna nixĩgachi rü tama 
naga naxĩnüe i curü ucu̱xẽgü. Rü 
yemaca̱x ga yema poxcu ga curü duü̃ ga 
Moichéwa nüxü̃ quixuxü̃ rü togu nangu. 
12 Rü yema nax toxca̱x núma cunamuxü̃ 
ga yema taxü̃ ga guxchaxü̃ rü 
yemamaxã cuyanguxẽxẽ ga yema poxcu 
ga tomaxã rü torü ãẽ̱xgacügümaxã 
cuxueguxü̃, yerü yema poxcu ga 
Yerucharéü̃na cunguxẽẽxü̃, rü taguma 
yemaacü cunapoxcu ga to ga ĩane. 13 Rü 
guxü̃ma ga yema chixexü̃ rü toxna 
nangu yematama Moiché ümatüxü̃ ga 
mugüwa nüxü̃ ixuxü̃rüxü̃. Notürü ga 
toma rü tama cuxca̱x tadaugü, Pa Cori 
Pa Torü Tupanax. Rü tama nüxü̃ tarüxoe 
ga yema torü chixexü̃gü, rü tama nagu 
tamaxẽ ga curü ore i aixcuma ixĩxü̃. 
14 Rü yemaca̱x, Pa Cori Pa Tupanax, rü 
toxca̱x ícunanguxẽxẽ ga yema taxü̃ ga 
guxchaxü̃ ga cumatama tomaxã 
cuxueguxü̃. Erü cuma rü aixcuma 
cuyanguxẽxẽ i ngẽma nüxü̃ quixuxü̃. 
Notürü i toma rü tama cuxü̃́ 
itarüxĩnüechaü̃. 15 Notürü ga cumax, Pa 
Cori Pa Torü Tupanax, rü nũxcüma 
icunawe̱x ga yema taxü̃ ga curü pora ga 
yexguma Eyítuanewa ícunguxü̃xẽẽgu ga 
curü duü̃xü̃gü. Rü yemaacü cugü 
cutachigaxẽxẽ nhu̱xmata nhama i 
ngunexü̃wa nangu. Notürü ga toma rü 
poraãcü cupe̱xewa chixexü̃ taxü. 16 Pa 
Cori Pa Tupanax, nüxü̃ tacua̱x rü cuma 
rü cumecümaxü̃chi. Rü ngẽmaca̱x cuxna 
taca nax namaxã icurüngüxmüxü̃ca̱x ya 
yima ĩane ya Yerucharéü̃cüã̱xgü. Erü 
yima ĩane rü cuxrü nixĩ, rü ngẽ́ma 
nangexma ya curü ma̱xpǘne ya üünene. 
Rü nhu̱xmax rü guxü̃ma i ngẽma togü i 
nachixü̃anecüã̱xgü i duü̃xü̃gü rü nüxü̃ 
nacugüe i ngẽma curü duü̃xü̃gü rü yima 
Yerucharéü̃ nagagu i ngẽma chixexü̃gü i 
toma taxügüxü̃ rü torü o̱xigü ügüxü̃. 
17 Pa Torü Tupanax ¡rü chamax nax curü 
duü̃xü̃ chixĩxü̃, rü nüxü̃ naxĩnü i chorü 
yumüxẽ i nawa cuxü̃ chaca̱a̱xü̃xü̃! ¡Rü 
cuégagagu nüxü̃ nangechaü̃ãcüma nüxü̃ 
nadau nax nhuxãcü wüxi i taxü̃ i 
ngechaü̃ yixĩxü̃ nax nachixexü̃ ya yima 
cupata! 18 Pa Chorü Tupanax ¡toxü̃́ 
nayaxu rü choxü̃́ nüxü̃ naxĩnü i nhaa 
chorü yumüxẽ erü curü duü̃xü̃ chixĩ! 
¡Rü mea nangugü i ngẽma torü 
guxchaxü̃gü rü ngẽma norü chixexü̃ ya 
yima ĩane ya Yerucharéü̃ ya cuxrü 
ixĩxü̃ne! Rü tama ta̱xacürü mexü̃ i 
cupe̱xewa taxüxü̃gagu nixĩ i cuxü̃ 
taca̱xaxü̃xü̃, notürü cuxna taca erü cuma 
rü cuxü̃́ nangexma i taxü̃ma i curü 
ngechaü̃ i toxca̱x. 19 Pa Corix ¡rü toxü̃ 
naxĩnü rü toxü̃́ nüxü̃ irüngüma i torü 
chixexü̃ rü toxü̃ rüngü̃xẽxẽ! ¡Rü paxa 
toxü̃ nangãxü̃, Pa Corix! Erü cuxrütama 
ngúchaü̃ nixĩ i ngẽma rü cuma rü nüxü̃ 
cungechaü̃ ya yima curü ĩane ya 
Yerucharéü̃ rü ngẽma curü duü̃xü̃gü”, 
nhachagürü. 
DANIEL 9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
602 
 
Tupana namaxã nüxü̃ nixu ga yema 
70 ga yüxügüchiga 
20 Rü chama rü íchayadaxẽxẽ ga nax 
chayumüxẽxü̃ rü Tupanamaxã nüxü̃ 
chixuxü̃ ga chorü chixexü̃gü rü 
chautanüxü̃ ya Iraéutanüxü̃güarü 
chixexü̃gü. Rü Cori ya Tupanaxü̃ 
chaca̱a̱xü̃ naxca̱x ya yima norü ĩane ya 
Yerucharéü̃ ya norü ma̱xpǘne ya 
üünenewa ngexmane. 21 Rü yexguma 
íchayumüxẽyane rü cha̱u̱xca̱x nango̱x ga 
Tupanaarü orearü ngeruxü̃ ya 
dauxü̃cüã̱x ga Gábi ga ü̃pa cha̱u̱xca̱x 
ngócü ga yexguma Tupana ta̱xacüxü̃ 
choxü̃ nadauxẽẽgu. Rü yagoeãcüma 
yema íchayexmaxü̃wa nangu. Rü yema 
ora ga yáuanecü nagu Tupanaca̱x 
chayaguxchaü̃xü̃ ga ãmaregügu nixĩ ga 
chauxü̃tawa nanguxü̃. 22 Rü nhanagürü 
choxü̃: “Pa Daniéx, nua chaxũ i 
nhu̱xmax nax cuxü̃ nuxü̃ 
chayacua̱xẽẽxü̃ca̱x ga yema Tupana 
nagu rüxĩnüxü̃. 23 Rü yexguma 
noxritama icunaxügügu ga nax 
cuyumüxẽxü̃ rü Tupana rü marü cuxü̃ 
nangãxü̃. Rü ngẽmaca̱x i chamax rü nua 
chaxũ nax cumaxã nüxü̃ 
chayarüxuxü̃ca̱x nax marü cuxü̃ 
nangãxü̃xü̃, erü nüma ya Tupana rü 
poraãcü cuxü̃ nangechaü̃. Rü nhu̱xmax 
rü ¡mea irüxĩnü i ngẽma tá cumaxã 
nüxü̃ chixuxü̃ nachiga ga yema nüxü̃ 
cudauxü̃ ga yexguma ta̱xacü ga ẽxü̃guxü̃ 
cuxü̃ nadauxẽẽgu! 24 Rü 70 i yüxügü 
ngupetüguwena rü yima curü ĩane ya 
Yerucharéü̃ rü ngẽma curü duü̃xü̃gü i 
Iraéutanüxü̃gü rü düxwa tá Tupanaga 
naxĩnüe, rü Tupana tá nüxü̃́ 
inanaxoxẽxẽ i ngẽma norü chixexü̃gü, 
rü tá nüxü̃́ nüxü̃ inarüngüma i ngẽma 
norü chixexü̃ ga noxri naxügüxü̃. Rü tá 
ningucuchi ya yimá Üünecü ya aixcuma 
mecü nax guxü̃guma norü 
duü̃xü̃gümaxã meama inacuáxü̃ca̱x rü 
ngẽmaãcü yanguxü̃ ga yema Tupana 
cuxü̃ dauxẽẽxü̃” —nhanagürü choxü̃. 
…… 
 
Taxtü ga Tígricutüwa Tupana 
Daniéxü̃ nüxü̃ nadauxẽxẽ i ta̱xacü 
tá nax ngupetüxü̃ 
 
10
  
1 —Rü gumá norü tamaepü̱x ga 
taunecü ãẽ̱xgacü yixĩgu ga 
Chíru ga Pérchiaanecüã̱x, rü chama ga 
Danié ga Betachámaxã choxü̃ naxugüe 
rü Tupana choxü̃ nüxü̃ nadauxẽxẽ i 
ta̱xacü tá ngupetüxü̃. Notürü yema nüxü̃ 
chadauxü̃ rü poraãcü naguxchaxüchi 
nax nüxü̃ icuáxü̃ nax ta̱xacüchiga 
yixĩxü̃. Notürü ga chama rü meama 
chanangugü nax ta̱xacüchiga yixĩxü̃ rü 
yemaacü nüxü̃ chacua̱xama ga yema 
nüxü̃ chadauxü̃. 2 Rü yexguma yemaxü̃ 
chada̱xgu rü chama ga Danié rü 
tamaepü̱x ga yüxü poraãcü changechaü̃. 
3 Rü tama chanangõ̱x ga maixcuraxü̃, rü 
tama chanangõ̱x ga namachi, rü tama 
chayaxaxü ga wíũ, rü tama chaugü 
chamexẽxẽ nhu̱xmata yema tamaepü̱x 
ga yüxü ngupetügu. 4 Rü wüxi ga 
ngunexü̃ meama gumá taunecüarü 
nüxíraxü̃ ga tauemacü (abríu)arü 24 ga 
ngunexü̃gu, rü taxtü ga Tígricutüwa 
chayexma. 5 Rü ngürüãchi nüxü̃ chadau 
ga wüxi ga yatü ga líũchimaxã 
ãxchiruxü̃ rü úirumaxã goyexü̃ã́xü̃. 6 Rü 
yema naxü̃ne rü nhama nuta ya 
topáchiurüxü̃ niya̱u̱xracüxü, rü yema 
nachiwe rü nhama ba̱i̱xbeanexü̃rüxü̃ 
DANIEL 9 
,  
10 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
603 
nixĩ. Rü guma naxetügü rü nhama 
üxüemagürüxü̃ nixĩ, rü guma 
nachacüügü rü nacutügü rü nhama 
brṍche iya̱u̱xracüüxü̃rüxü̃ nixĩ. Rü yema 
naga rü nhama muxü̃ i duü̃xü̃gü 
idexagüxü̃rüxü̃ nixĩ. 7 Rü chaxicatama 
nixĩ ga nüxü̃ chadauxü̃ ga yema Tupana 
cha̱u̱xca̱x ngo̱xẽẽxü̃. Rü yema togü ga 
chamücügü rü taxuxü̃ma nadaugü, yerü 
norü muü̃maxã nibuxmü rü nicu̱xgü. 
8 Rü yemaacü chaxicatama yéma 
chayexma ga yexguma yemaxü̃ 
chada̱xgu. Rü chaba̱i̱xãchiãxẽ rü 
chanacho̱xõchi rü chaturaxü̃ne. 9 Rü 
yexguma nagaxü̃ chaxĩnügu ga nax 
yadexaxü̃, rü chiyuãchi rü ichayangu. 
10 Notürü wüxi ga naxme̱x rü choxna 
natüxüe rü choxü̃ nangenagü nhu̱xmata 
cha̱xme̱xmaxã rü chauã́pü̱xümaxã 
ichachuxenü. 11 Rü nhu̱xũchi nhanagürü 
choxü̃: “Pa Daniéx, Tupana rü cuxü̃ 
nangechaü̃. ¡Rü mea irüxĩnü i ngẽma tá 
cumaxã nüxü̃ chixuxü̃! ¡Rü inachi! Erü 
choxü̃ nixĩ i cuxü̃tawa namuxü̃ ya 
Tupana”, nhanagürü. Rü yexguma 
yagúegagu nax yadexaxü̃ rü chama rü 
chidu̱xru̱xãcüma ichachi. 12 Rü yexguma 
ga nüma rü nhanagürü: “¡Tauxü̃́ i choxü̃ 
cumuü̃xü̃, Pa Daniéx! Yerü yema 
ngunexü̃ ga nagu nüxü̃ cucuáxchaü̃xü̃ 
ga yema Tupana nagu rüxĩnüxü̃ rü 
nape̱xewa cugü ícurüxíra, rü nüma rü 
cuxü̃́ nüxü̃ naxĩnü ga curü yumüxẽgü. 
Rü ngẽmaca̱x nua cuxü̃tawa chaxũ. 
13 Notürü ngẽma naãxẽ i chixexü̃ i 
Pérchiaanecüã̱xarü ãẽ̱xgacümaxã icuáxü̃ 
rü 21 ga ngunexü̃ rü choxü̃́ 
nanaguxchaxẽxẽ. Notürü nüma ya 
Miguéu i ãẽ̱xgacü i tacü ixĩxü̃ i 
dauxü̃cüã̱xtanüwa rü nua naxũ rü choxü̃ 
narüngü̃xẽẽ. Yerü ga chama ga noxri rü 
chaxicatama chaugümaxã chawüxica̱x 
natanüwa ga yema Pérchiaanecüã̱xarü 
ãẽ̱xgacügü. 14 Rü ngẽmaca̱x i nhu̱xmax 
rü nua chaxũ nax cumaxã nuxü̃ 
chayarüxuxü̃ca̱x i ngẽma tá ngupetüxü̃ i 
yixcüra namaxã i cutanüxü̃ i 
Iraéutanüxü̃gü. Rü yema nüxü̃ cudauxü̃ 
ga yexguma Tupana cuxca̱x 
nango̱xẽẽgu, rü ngẽma tá yixcüra 
cutanüxü̃maxã ngupetüxü̃chiga nixĩ” 
—nhanagürü choxü̃. 
…… 
 
Nawa tá nangu nax ínanguxü̃ i taxü̃ 
i guxchaxü̃gü 
 
12
  
1 —Rü nhanagürüama: “Rü 
ngẽxguma ngẽma taxü̃ i 
guxchaxü̃gü ínguxgu, rü nüma ya 
Miguéu ya dauxü̃cüã̱xarü ãẽ̱xgacü ya 
Tupanaarü duü̃xü̃güna daucü, rü tá 
nango̱x. Rü ngẽma ngunexü̃gu rü tá 
nangexma i taxü̃ i guxchaxü̃gü i taguma 
nhuxgu nüxü̃ idauxü̃. Notürü ngẽxguma 
ngẽmawa nanguxgu rü guxü̃ma i ngẽma 
Tupanaarü duü̃xü̃gü i norü poperagu 
ümatüégaxü̃ rü tá namaxẽ naétüwa i 
ngẽma guxchaxü̃gü. 2 Rü guxü̃ma i marü 
yuexü̃ rü tá ínarüdagü. Rü tümáxe rü 
maxü̃ i taguma gúxü̃ca̱x tá ítarüda, rü 
toguegü rü ãneca̱x rü poxcuca̱x tá 
ítarüdagü. 3 Rü ngẽma duü̃xü̃gü i cua̱x 
nüxü̃́ ngẽxmaxü̃ rü muxema mexü̃wa 
tüxü̃ gagüxü̃, rü nhama üa̱xcürüxü̃ tá 
inabaixgü rü nhama woramacurigürüxü̃ 
tá ngẽ́ma nanaigüecha” —nhanagürü 
choxü̃. 
……  
DANIEL 10,   
12 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
604 
 
Ochéa naxma̱x rü nanegü 
 
1
  
1 Rü nhaa nixĩ ga ore ga Cori ya 
Tupana nüxü̃ ixuxü̃ namaxã ga 
Ochéa ga Béri nane ga yexguma 
Yudáanewa ãẽ̱xgacügü yixĩgügu ga 
Uchía rü Yotáũ rü Acáa rü Echequía. Rü 
yexguma nixĩ ga Yerubuã́ũ ga Yoá nane 
ga ãẽ̱xgacü yixĩxü̃ ga Iraéuanewa. 2 Rü 
nhaa nixĩ ga yema nüxíraxü̃xü̃ ga ore ga 
Cori ya Tupana Ochéamaxã nüxü̃ ixuxü̃. 
Rü nhanagürü nüxü̃: —Ngẽma 
Iraéuanecüã̱xgü rü nhama wüxi i ngexü̃ i 
natena ngeãxẽxü̃rüxü̃ choxna nixĩgachi. 
Rü cumax, Pa Ochéax, rü wüxi i 
cua̱xruxü̃ tá quixĩ naxca̱x i ngẽma 
duü̃xü̃gü. ¡Rü ngẽmaca̱x i nhu̱xmax rü 
wüxi i nge i chixri maxü̃cümaxã 
naxãxma̱x rü ngĩwa naxãxacü! Rü 
ngẽmaãcü i ngẽma cuxacügü rü wüxi i 
nge i ngeãxẽcüxacügü tá nixĩgü 
—nhanagürü. 3 Rü yemawena ga Ochéa 
rü ngĩmaxã naxãxma̱x ga Gomé ga 
Dibrã́ĩacü. Rü ngĩma rü nüxü̃́ ixãxacü rü 
nayatü. 4 Rü nhu̱xũchi ga nüma ga Cori 
ya Tupana rü nhanagürü Ochéaxü̃: 
—Yimá cune rü Yechereé tá nixĩ i naéga. 
Erü paxaxüchitáma chanapoxcue i 
ngẽma nataagü ya yimá ãẽ̱xgacü ya Yeú 
naxca̱x ga yema taxü̃ ga máeta ga 
naxüxü̃ nawa ga guma ĩane ga Yechereé. 
Rü ngẽxma tá chayacua̱xẽxẽ nax 
nümagütama i Iraéuanecüã̱xgü 
nügümaxã inacua̱xgüxü̃. 5 Erü ngẽma 
ngunexü̃gu rü yima ĩane ya Yechereéarü 
ngatexü̃ i metachinüanexü̃gu tá chanadai 
i ngẽma norü churaragü i 
Iraéuanecüã̱xgü rü ngẽxma tá nagu̱x i 
norü pora —nhanagürü. 6 Rü yexguma ga 
ngĩma ga Gomé rü wena ixãxacü, rü 
nange ga ngĩxacü. Rü nüma ga Cori ya 
Tupana rü Ochéaxü̃ nhanagürü: 
—Ngẽma ngĩéga i ngẽma cuxacü rü 
Duruáma tá nixĩ. (Rü ngẽma naéga rü: 
“tama choxü̃́ nangechaü̃tümüxü̃gü”, 
nhaxü̃chiga nixĩ.) Erü nhu̱xmawena rü 
marü taxũtáma choxü̃́ 
nangechaü̃tümüxü̃gü i Iraéuanecüã̱xgü. 
Rü marü taxũtáma nüxü̃́ nüxü̃ 
icharüngüma i ngẽma norü chixexü̃gü. 
7 Notürü ngẽma Yudáanecüã̱xgü rü tá 
choxü̃́ nangechaü̃tümüxü̃gü rü 
chamatama i norü Tupana nax chixĩxü̃ rü 
tá norü uanügüna íchanapoxü̃. Notürü 
taxũtáma ta̱xacürü churaragümaxã 
rüe̱xna naxnegümaxã rüe̱xna ngẽma 
 
OSÉIAS 
 
(Ochéa) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
605 
churaragü i cowaruã́xü̃maxã 
—nhanagürü ga Tupana. 8 Rü yexguma 
Gomé marü Duruáma ngĩxü̃ 
yamaieguwena, rü wena ixãxacü, rü 
nayatü. 9 Rü yexguma ga nüma ga Cori 
ya Tupana rü Ochéaxü̃ nhanagürü: 
—Ngẽma cuneéga rü Duamí tá nixĩ. (Rü 
ngẽma naéga rü “tama chorü duü̃xü̃gü 
pexĩgü”, nhaxü̃chiga nixĩ.) Erü pema i 
Iraéuanecüã̱xgü rü marü tama chorü 
duü̃xü̃gü pexĩgü rü chama rü marü tama 
perü Tupana chixĩ —nhanagürü. 
…… 
 
Tupanana nixĩgachi ga 
Iraéuanecüã̱xgü 
 
2
  
2 Rü nüma ya Cori ya Tupana rü 
nhanagürü: —¡Pa Iraéuanecüã̱xgüx, 
ípenaxuaxü̃ i ngẽma pechixü̃ane i nhama 
peérüxü̃ ixĩxü̃! Norü duü̃xü̃gü rü marü 
choxna nixĩgachi, rü ngẽmaca̱x i 
pechixü̃ane rü marü tama choxrü nixĩ rü 
chama rü marü tama norü Tupana chixĩ. 
Rü name nixĩ nax norü duü̃xü̃gü nüxü̃ 
naxoexü̃ nax nhama wüxi i ngexü̃ i 
ngeãxẽcürüxü̃ yixĩxü̃, rü nüxna nax 
yaxĩgachixü̃ i ngẽma norü 
tupananetachicüna̱xãgü i nüxü̃ 
nangechaü̃güxü̃. 3 Rü ngẽxguma taxũtáma 
nüxü̃ naxoegu i ngẽma tupanachicüna̱xãgü 
rü tá nüxna chanayaxu i guxü̃ma i ngẽma 
norü ngẽmaxü̃gü i nüxü̃́ ngẽxmaxü̃ rü 
nhama wüxi i nge i ngexchirucürüxü̃ tá 
chayaxĩxẽxẽ. Rü ngẽma nachixü̃ane rü 
noxri nango̱xgurüxü̃ tá chayaxĩxẽxẽ rü 
nhama mairaxü̃ i paxü̃ rü ngearü 
dexáã́xü̃rüxü̃ tá chayaxĩxẽxẽ nax 
ngẽmaãcü ta̱xawamaxã nayuexü̃ca̱x i 
ngẽma choxna ixĩgachixü̃. 
…… 
13 Rü ngẽma cuchixü̃anecüã̱x i 
duü̃xü̃gü rü gumá nhuxre ga taunecügü 
ga nagu nüxü̃ yacua̱xüü̃gücü ga yema 
tupanachicüna̱xãgü, rü ngẽmaca̱x tá 
chanapoxcue. Yerü marü choxü̃ 
inarüngümae rü norü 
tupananetachicüna̱xãgüca̱x pumárate̱xe 
ínagugü ga yexguma ãneramaxã rü 
nachagümaxã nügü yanga̱xãẽgügu nax 
yemaacü yema tupanachicüna̱xãgüxü̃ 
yacua̱xüü̃güxü̃ca̱x. Rü chamax i Cori ya 
Tupana nixĩ i nüxü̃ chixuxü̃ i ngẽma. 
 
Tupana rü Iraéuanecüã̱xgüxü̃ 
nangechaü̃ama 
14 Notürü i chamax, rü wena táxarü 
ngẽma Iraéuanecüã̱xgü rü chaugüna 
chayapuexẽxẽ. Rü chianexü̃wa tá 
chanagagü nax ngẽ́ma mea namaxã 
chidexaxü̃ca̱x rü wenaxarü choxü̃ 
nangechaü̃güxü̃ca̱x. 15 Rü ngẽma norü 
úwanecügü rü tá wena chanamexẽxẽ 
nax mea naxügüxü̃ca̱x rü nabacaxü̃ca̱x i 
norü úwagü. Rü ngẽma ngatexü̃ i 
metachinüanexü̃ ga noxri 
Guxchaxü̃chicagu ãégaxü̃ rü 
Taãxẽchicaxü̃ tá chayanguxuchixẽxẽ. Rü 
ngẽma naanewa tá choxü̃ nangechaü̃gü 
i ngẽma Iraéuanecüã̱x ga yexguma 
Eyítuanewa ínachoxü̃gurüxü̃. 16 Rü 
ngẽxguma rü tá “Pa Cuxü̃ 
Tangechaxü̃cüx”, nhanagürügü tá 
choxü̃, rü tama “Pa Torü Baáx”, 
nhanagürügü. Rü chama i Cori ya 
Tupana nixĩ i nüxü̃ chixuxü̃ i ngẽma. 
17 Rü tá nüxna chanachu̱xu nax 
tagutáma wena namaxã 
nadexaãchigüxü̃ca̱x i ngẽma Baágüéga. 
18 Rü ngẽma ngunexü̃gügu rü ngẽma 
Iraéuanecüã̱xgüxü̃ tá charüngü̃xẽẽ. Rü 
OSÉIAS 1 
,  
2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
606 
ngẽma naexü̃gü i düraexü̃, rü werigü, rü 
ãxtapegü rü tá ichanangüxmüexẽxẽ nax 
tama ngẽma duü̃xü̃güxü̃ 
nachixeãxẽgüxü̃ca̱x. Rü tá ichanaxoxẽxẽ 
ya würagü rü taragü. Rü ngẽma norü 
uanügü rü tá ichanangüxmüexẽxẽ nax 
tama wena naxca̱x íyaxüãchixü̃ca̱x, rü 
ngẽmaãcü i chorü duü̃xü̃gü rü 
nataãxẽgüxü̃ca̱x. 19 Rü ngẽmaãcü, Pa 
Iraéuanecüã̱xgüx, chama rü tá wena 
pexü̃ chade nax guxü̃gutáma choxrü 
pexĩgüxü̃ca̱x. Rü ngẽmaãcü tá 
aixcumaxü̃chi choxrü pexĩgü ngẽma 
mugü nüxü̃ ixuxü̃ãcü, erü poraãcü pexü̃ 
changechaü̃. 20 Rü chorü duü̃xü̃güxüchi 
tá pexü̃ chixĩgüxẽxẽ, rü tagutáma pexü̃ 
íchawogü. Rü pema rü tá choxü̃ pecua̱x 
nax perü Tupana chixĩxü̃ —nhanagürü. 
…… 
 
Ochéa rü naxma̱xarü chixexü̃xü̃ 
narüngüma 
 
3
  
1 Rü yexguma ga Cori ya Tupana rü 
nhanagürü choxü̃: —¡Ngẽ́ma naxũ 
rü wenaxarü ngĩxca̱x yadau i cuxma̱x rü 
cugüxü̃tawa ngĩxü̃ naga rü ngĩxü̃ 
nangechaxü̃, rü woo i ngĩma rü ngĩrü 
me nixĩ i nai i yatümaxã nax namaxü̱̃xü̃! 
Erü chama ya Cori ya Tupana rü 
ngẽxgumarüxü̃ ngẽma 
Iraéuanecüã̱xgüxü̃ changechaü̃ama rü 
woo i nümagü rü choxna nixĩgachi rü 
naxca̱x narümemae nax ngẽma 
tupananetachicüna̱xãgüwe naxĩxü̃ rü 
nangõ̱xgüaxü̃ i ngẽma maixcuraxü̃gü i 
namaxã nüxü̃ yacua̱xüü̃güxü̃ 
—nhanagürü ga Tupana. 2 Rü yexguma 
ngĩxü̃ ichayangauxgu rü yema ngĩrü 
yoraxü̃tawa wenaxarü ngĩxca̱x chataxe. 
Rü 15 tachinü ga diẽru rü 330 lítrugü 
ga chewádagu nixĩ ga naxãtanüxü̃. 3 Rü 
nhachagürü ngĩxü̃: —Mucütáma ya 
taunecü choxrü quixĩ. Rü tama name 
nax cungeãẽxü̃ rü nai i yatüna cugü nax 
cuxãxü̃. Rü chama rü tá ta cumaxã 
chixaixcuma nax mea chamaxü̃xü̃ 
—nhachagürü. 4 Rü ngẽmaãcü ya 
Tupana rü ngẽma Iraéuanecüã̱xgüxü̃ 
nüxü̃ nacua̱xẽxẽ rü mucü ya taunecü rü 
to i nachixü̃anegügu tá nawoone rü to i 
nachixü̃anearü ãẽ̱xgacü rü tá namaxã 
inacua̱x. Rü ngẽmaca̱x i ngẽma 
Iraéuanecüã̱xgü rü tá nüxü̃́ nataxuma i 
noxrütama ãẽ̱xgacü, rü bai i ãẽ̱xgacü 
nane, rü bai i norü chacherdótegü, rü 
bai i norü chacherdótegüchiru, rü bai i 
norü ãmarechicagü, rü bai i norü 
tupananetachicüna̱xãgü. 5 Notürü 
ngẽmawena i nüma i Iraéuanecüã̱xgü rü 
nachixü̃aneca̱x tá nawoegu rü tá Cori ya 
Tupanaca̱x nadaugü. Rü tá Dawítaaca̱x 
nadaugü nax norü ãẽ̱xgacü yixĩxü̃ca̱x. 
Rü ngẽma ngunexü̃gü i nawa 
iyacua̱xgüxü̃gu rü Cori ya Tupanaca̱x tá 
naxĩ, rü nüxü̃ tá nicua̱xüxü̃gü naxca̱x i 
guxü̃ma i norü ngü̃xẽẽgü. 
…… 
 
Cori ya Tupana rü 
Iraéuanecüã̱xgümaxã nanu 
 
4
  
1 Pa Iraéuanecüã̱xgüx ¡iperüxĩnüe i 
ngẽma pemaxã nüxü̃ yaxuxü̃ ya 
Cori ya Tupana! Nüma rü pemaxã nanu, 
erü petanüwa rü marü tataxuma ya texé 
ya tümamücümaxã ixaixcumaxe, rü bai 
ya texé ya aixcuma naxǘxe i ngẽma 
Tupanamaxã nüxü̃ tixuxü̃, rü bai ya texé 
ya aixcuma Tupanaxü̃ cuáxe. 2 Rü 
tamuxũchi ya notüca̱xma Tupanaégagu 
ixunetaxe rü nataxüchi i dora, rü máeta, 
OSÉIAS 2 
– 
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
607 
rü ngĩ̱x, rü namu i nai i ngemaxã 
ipegüxü̃, rü nügü daixü̃, rü 
máetagüechaxü̃. 3 Rü ngẽmaca̱x i nhaa 
nachixü̃ane rü poraãcü ngechaü̃ nüxü̃́ 
nangu̱x rü naanegüwa rü taxuxü̃ma 
narüxü. Rü duü̃xü̃gü rü nida̱xawee rü 
nayue, rü ngẽxgumarüxü̃ ta i ngẽma 
naexü̃gü i naixnecücüã̱x rü werigü rü 
choxnigü i márcüã̱x rü nigúetanü. 
 
Cori ya Tupana rü 
 
chacherdótegüxü̃ nixugü 
4 Rü nüma ya Cori ya Tupana rü 
nhanagürü: —Dücax, Pa Chacherdótex, 
cugagu nixĩ i ngẽma guxchaxü̃ i nagu 
nanguxü̃ i ngẽma cuchixü̃ane. Rü tama 
name i toguena cunaxu i ngẽma 
chixexü̃. 5 Rü cuma rü ngunecü tátama 
nagu cungu i ngẽma guxchaxü̃. Rü 
nüma ya yima orearü uruü̃neta rü 
chütacü cuxrüxü̃ tátama nagu nangu. 
Rü ngẽxguma i chama rü taxũtáma pexü̃ 
íchapoxü̃ nax perü uanügü pexü̃ 
daixü̃ca̱x rü pexna napuãxü̃ca̱x i nhaa 
pechixü̃ane. 6 Rü chorü duü̃xü̃gü rü 
chixexü̃gu nayi rü nayue erü tama 
chorü mugüxü̃ nacua̱xgü. Rü ngẽma rü 
cugagu nixĩ, Pa Chacherdótex, erü cuma 
rü ta nüxü̃ cuxo i chorü mugü. Rü 
ngẽmaca̱x i chama rü ta cuxü̃ chaxo nax 
chorü orearü uruxü̃ quixĩxü̃. Erü cumax 
rü nüxü̃ icurüngüma i chorü ucu̱xẽgü rü 
ngẽmaca̱x i chamax rü tá ta nüxü̃ 
icharüngüma i ngẽma cutaagü. 7 Rü 
ngẽxguma yexera yamuxgu i ngẽma 
chacherdótegü, rü yexera chixexü̃ 
chape̱xewa naxügü. Nümagü rü choxna 
nixĩgachi nax nawe naxĩxü̃ca̱x i ngẽma 
norü tupananetachicüna̱xãgü. Rü 
ngẽmaca̱x i chama rü taxũtáma namaxã 
chataãxẽ rü tá nüxü̃ chaxo. 8 Rü nüma i 
ngẽma chacherdótegü rü duü̃xü̃güarü 
pecádumaxã nataãxẽgü erü ngẽxguma 
ngẽma duü̃xü̃güaxü̃́ naxüã̱xgu nax norü 
tupananetachicüna̱xãgüca̱x nadaiaxü̃ rü 
ínaguaxü̃ i ãmaregü, rü nüma i duü̃xü̃gü 
rü meama ngẽma chacherdótegüaxü̃́ 
nanaxütanü. 9 Rü ngẽmaca̱x i chama rü 
ngẽma duü̃xü̃güxü̃ chapoxcuexü̃rüxü̃ 
tátama chanapoxcue i ngẽma 
chacherdótegü naxca̱x i norü chixexü̃gü 
—nhanagürü ga Tupana. 
…… 
 
Iraéuanecüã̱xgü rü nüxü̃ nixugüe 
nax Cori ya Tupanaca̱x nawoeguxü̃ 
 
6
  
1 Pa Duü̃xü̃güx ¡rü nua pexĩ ya 
guxãma rü ngĩxã Cori ya 
Tupanaca̱x tawoegu! Rü woo nümatama 
tüxü̃ nawoone rü guxchaxü̃ tüxna naxã, 
notürü wena táxarü tüxü̃ nawoeguxẽxẽ 
nax ngẽmaãcü itaãxẽgüxü̃ca̱x. Rü nüma 
rü ngúxü̃ tüxü̃ ningegüxẽxẽ, notürü 
wena táxarü taxca̱x nayataanegüxẽxẽ. 
2 Rü ngẽmaãcü paxa tá wena taxca̱x 
nayataanegüxẽxẽ rü tá tüxü̃ 
ínarüdagüxẽxẽ nax mea nape̱xewa 
imaxẽxü̃ca̱x. 3 ¡Rü ngĩxã pora taxüe nax 
aixcuma Cori ya Tupanaxü̃ icuáxü̃ca̱x rü 
naga ixĩnüexü̃ca̱x! Rü nüma ya Cori ya 
Tupana rü aixcuma tá tüxna nangu 
nhama üa̱xcü guxü̃guma ínguxü̃rüxü̃ rü 
nhama pucü guxü̃guma waixümü 
iwaixmüanexẽẽcürüxü̃. 
 
Cori ya Tupanaarü ngãxü̃ga 
4 Rü nüma ya Cori ya Tupana rü 
nhanagürü: —¿Ta̱xacü tá pemaxã chaxü 
Pa Efraĩ́tanüxü̃güx? ¿Rü ta̱xacü tá 
pemaxã chaxü Pa Yudáanecüã̱xgüx? Rü 
OSÉIAS 4,   
6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
608 
ngẽma choxü̃ nax pengechaü̃xü̃ rü 
nhama caixanexü̃ i exü̃wa paxaãchi 
ngóxü̃rüxü̃ nixĩ, rü yimá cherena ya 
ngunetüxü̃ paxaãchi rüngucürüxü̃ nixĩ. 
5 Rü yema chorü orearü uruü̃gü ga 
petanüwa chamugüxü̃wa pemaxã nüxü̃ 
chixu nax pexü̃ tá chapoxcuxü̃, notürü 
ga pema rü tama iperüxĩnüe rü yemaca̱x 
pexü̃ chada̱i̱x. Rü yemaacü ga chorü 
poxcu rü aixcuma pewa nangu nhama 
ngóonexü̃ irügoxü̃rüxü̃. 6 Rü ngẽma 
chama pexü̃́ chanaxwa̱xexü̃ nixĩ nax 
choxü̃ pengechaü̃xü̃, rü tama ta̱xacürü 
naxü̃nagü cha̱u̱xca̱x pedaixü̃. Rü ngẽma 
chanaxwa̱xexü̃ nixĩ nax aixcuma choxü̃ 
pecuáxü̃ nax perü Tupana chixĩxü̃ rü 
ngexrüma i ta̱xacürü ãmare i cha̱u̱xca̱x 
nax ípeguxü̃ —nhanagürü ga Tupana. 
…… 
 
Tupana rü 
 
Efraĩ́tanüxü̃gümaxã nanu 
 
9
  
17 Rü nhaa duü̃xü̃gü rü tama chorü 
Tupanaga naxĩnüechaü̃, rü 
ngẽmaca̱x i nüma ya Tupana rü tá nüxü̃ 
naxo. Rü togü i nachixü̃anegügu tá 
nawoone, rü tá nu ne nanaxĩmare. 
…… 
 
Nagu tá napogüe i ngẽma ãmarearü 
guchicaxü̃gü i Iraéuanecüã̱xgü norü 
tupananetachicüna̱xãgüca̱x 
naxügüxü̃ 
 
10
  
1 Ngẽma Iraéuanecüã̱xgü rü 
nhaa úwa i muarü oṍxü̃rüxü̃ 
nixĩ, notürü ngẽxguma yexera namuxgu 
i norü ngẽmaxü̃gü rü yexera norü 
tupananetachicüna̱xãca̱x ãmarearü 
guchicaxü̃ ínixüxü̃gü. Rü ngẽxguma 
yexera nanetüarü o inaxãxgu i norü 
naane rü yexeraxü̃ i mexü̃ i 
naxchicüna̱xãgü ínixüxü̃gü. 2 Ngẽma 
Iraéuanecüã̱xgü rü taxregu narüxĩnüe i 
norü maxü̃wa rü tama Tupanaguxica 
narüxĩnüe. Rü ngẽmaca̱x i nhu̱xmax rü 
ngẽma norü chixexü̃gagu rü tá 
napoxcue. Rü nüma ya Cori ya Tupana 
rü tá inanaxoxẽxẽ i ngẽma ãmarearü 
guchicaxü̃gü i norü 
tupananetachicüna̱xãgüca̱x üxü̃ rü tá 
nayapuexẽxẽ i ngẽma nutagü i nüxü̃ 
yacua̱xüü̃güxü̃. 3 Notürü nüma i ngẽma 
duü̃xü̃gü rü nhanagürügü tá: “Rü 
nataxuma ya tórü ãẽ̱xgacü nagagu nax 
tama Cori ya Tupanaxü̃ ingechaü̃güxü̃. 
Notürü nüétama erü ¿ta̱xacürü mexü̃ chi 
taxca̱x naxüxü̃ ya ãẽ̱xgacü? 4 Rü 
yexü̃cürü nidexaechamare rü 
notüca̱xmamare tamaxã inaxuneta rü 
nanaxunagü i mugü notürü taguma 
nayanguxẽẽgü. Rü ngẽmaca̱x i tatanüwa 
rü duü̃xü̃gü rü nügümaxã nanue rü 
nhama wüxi i nanetü i nawa iyuxü̃rüxü̃ 
nangexma i chixexü̃ i tatanüwa”, 
nhanagürügü. 5 Rü nhu̱xmax i ngẽma 
Chamáriaanecüã̱x i duü̃xü̃gü rü 
nidu̱xrue, rü naxauxe naxca̱x i ngẽma 
wocaxacüchicüna̱xã i Betawéü̃wa 
rütaxuxü̃. Rü naxca̱x nangechaü̃gü i 
duü̃xü̃gü rü ngẽma chacherdótegü erü 
marü narütaxu ga yema namaxã 
nataãxẽgüxü̃. 6 Rü ngẽma 
wocaxacüchicüna̱xã i Iraéuanecüã̱xgü 
nüxü̃ icua̱xüü̃güxü̃ rü Achíriaanearü 
churaragü rü nachixü̃anewa tá 
nanangegü nax norü ãẽ̱xgacüna 
naxãgüãxü̃ca̱x. Rü tá naxãnee i ngẽma 
Efraĩ́tanüxü̃gü erü marü nataxu i norü 
naxchicüna̱xã i nüxü̃́ yaxõgüaxü̃. Rü 
ngẽxgumarüxü̃ ta i guxü̃ma i ngẽma 
OSÉIAS 6 
,  9,   
10 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
609 
Iraéuanecüã̱xgü rü ãne tá ningegü. 7 Rü 
ngẽma Chamáriaanearü ãẽ̱xgacü rü tá 
narütaxu nhama wüxi i naixtüchi i dexá 
ichaxẽẽxü̃rüxü̃. 8 Rü ngẽma norü 
tupanachicüna̱xãchicagü ga 
Iraéuanecüã̱xgü chixexü̃ nawa ügüxü̃, rü 
tá nagu napogüe. Rü ngẽma norü 
ãmarearü guchicaxü̃güétüwa tá 
narüxügü i chuxchuxü̃gü rü toragü. Rü 
nüma i ngẽma duü̃xü̃gü rü tá ngẽma 
máxpüanegüxü̃ nhanagürügü: “¡Toétügu 
perübuemügü!” Rü yima ma̱xpǘnegüxü̃ 
tá nhanagürügü: “¡Toétügu peyi̱xi!” 
nhanagürügü. 
…… 
12 Rü nüma ya Tupana rü nhanagürü: 
—Chama rü marüchire̱x pemaxã nüxü̃ 
chixu rü nhachagürü pexü̃: “¡Mexü̃ 
pexü̱x rü ngẽmaãcü tá pexna nangu i 
chorü ngechaü̃! ¡Rü penamexẽxẽ i perü 
maxü̃! Erü marü nawa nangu nax 
cha̱u̱xca̱x pedaugüxü̃ nhu̱xmatáta 
petanüwa changu nax peétügu 
chayabaxü̃ca̱x i chorü pora i namaxã 
pexü̃ íchapoxü̃xü̃.” 13-14 Notürü i pemax 
rü nagu pemaxẽ i chixexü̃, rü ngẽma ne 
naxũ nax chixri pegümaxã ipecuáxü̃ rü 
doragu nax pemaxẽxü̃. Rü pema rü nagu 
peyaxõ i ngẽma muxü̃ i perü churaragü 
rü yima peweü̃gü ya daiwa namaxã 
pexĩxü̃ne —nhanagürü ga Tupana. 
…… 
 
Tupana rü nüxü̃ nangechaü̃ama i 
norü duü̃xü̃gü woo tama naga 
naxĩnüegux 
 
11
  
1 —Rü yexguma nhama 
buxü̃rüxü̃ tauta cua̱xwa 
nangugügu ga chorü duü̃xü̃gü ga 
Iraéuanecüã̱xgü, rü chama rü nüxü̃ 
changechaü̃ yerü chauxacügü nixĩgü rü 
yemaca̱x íchananguxü̃xẽxẽ ga 
Eyítuanewa. 2 Notürü yexguma 
yexeraãcü naxca̱x chaca̱xgu nax chawe 
naxĩxü̃ca̱x rü nüma rü yexeraãcü choxna 
nixĩgachi. Rü ngẽma chorü duü̃xü̃gü rü 
norü tupananetachicüna̱xãgüca̱x 
ínanagu i ãmaregü rü 
ngẽmachicüna̱xãgüca̱x ínanagu i 
pumárate̱xe. 3 Chama nixĩ ga yema 
Efraĩ́tanüxü̃maxã ichacuáxü̃ ga yexguma 
noxri tauta nüxü̃ nacua̱xgügu ga 
nhuxãcü tá napugüãxü̃ ga nhaa naane. 
Rü chanangúexẽxẽ nax nhuxãcü tá 
inaxĩxü̃. Rü cha̱xme̱xmaxã nüxü̃ chingĩ 
notürü ga nümagü rü tama nüxü̃ 
nacua̱xgü nax chama yixĩxü̃ ga nüxna 
chadauxü̃. 4 Rü nüxü̃ changechaü̃ãcüma 
chaugüca̱x chayagagü nax 
chaugüchametüwa chayapa̱xẽẽgüxü̃ca̱x 
nhama buxü̃gü i maiexü̃rüxü̃. Rü naxca̱x 
ichayarüma̱xãchi nax 
chanachibüexẽẽxü̃ca̱x. 
…… 
7 Rü nüma i ngẽma chorü duü̃xü̃gü rü 
nanaxügüama nax choxna yaxĩgachixü̃. 
Rü tagaãcü nayumüxẽgüchire̱x, notürü 
taxúema tanangãxü̃ erü nawe 
narüxĩama i ngẽma tupananetagü i 
taxucürüwa nüxü̃ rüngü̃xẽẽxü̃. 8 Notürü 
taxucürüwa pexna chixũgachi, Pa 
Efraĩ́tanüxü̃güx. Rü taxucürüwa pexü̃ 
íchawogü, Pa Iraéuanecüã̱xgüx. Rü 
taxucürüwa pexü̃ chadai yexgumarüxü̃ 
ga yema Admácüã̱xgüxü̃ chadaixgurüxü̃. 
Rü taxucürüwama pexü̃ charüxoxẽxẽ 
guma ĩane ga Cheboíü̃xü̃ 
charüxoxẽẽxü̃rüxü̃. Erü daa chorü 
maxü̃newa rü pexü̃ changechaü̃ rü 
íchamemare nax choxü̃́ 
OSÉIAS 10 
,  
11 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
610 
pengechaü̃tümüxü̃güxü̃ —nhanagürü ga 
Tupana. 
…… 
 
Ochéa rü Iraéuanecüã̱xgüxü̃ 
naca̱a̱xü̃ nax Cori ya Tupanaca̱x 
nawoeguxü̃ 
 
14
  
1 Pa Iraéuanecüã̱xgüx nax Perü 
Chixexü̃gagu Peyi̱xixü̃x ¡rü 
naxca̱x pewoegu ya Cori ya perü 
Tupana! 2 Rü nhaãcü peyumüxẽgü: “¡Pa 
Torü Cori ya Tupanax, rü toxü̃́ nüxü̃ 
irüngüma i guxü̃ma i torü chixexü̃gü! 
¡Rü mea toxü̃́ nayaxu i nhaa torü 
cua̱xüxü̃ i cuxna taxãxü̃! 3 Rü marü nüxü̃ 
tadaugü rü ngẽma Achíriaanecüã̱xgü rü 
tama aixcuma toxü̃ ínapoxü̃, rü woo chi 
cowaruétügu taxĩxgu rü taxũchima 
tamaxẽ. Rü ngẽmaca̱x i nhu̱xmax rü 
marü taxũtáma namaxã tatupanaã̱x i 
ta̱xacü i tomatama taxüxü̃. Erü toma 
nax tangearü yoraáxü̃ rü cuxicatama 
nixĩ i aixcuma cuxü̃́ 
tangechaü̃tümüxü̃güxü̃” nhaperügü tá. 
 
Cori ya Tupana rü 
Iraéuanecüã̱xgümaxã inaxuneta 
nax ngexwaca̱xü̃xü̃ i maxü̃ tá 
 
nüxna naxãxü̃ 
4 Rü nhanagürü ya Cori ya Tupana: 
—Ngẽma duü̃xü̃gü i tama chauga 
ĩnüexü̃ rü tá chaugümaxã 
ichanangüxmüexẽxẽ. Rü tá nüxü̃ 
changechaü̃ama woo tamachire̱x ngẽma 
nixĩ i norü natanü. Erü marü 
nangupetü nax namaxã chanuxü̃. 5 Rü 
nhu̱xmax i chama rü tá nüxü̃ 
charüngü̃xẽẽ i ngẽma Iraéuanecüã̱xgü 
nhama cherena nanetügüxü̃ 
iwaixẽẽcürüxü̃. Rü ngẽma 
Iraéuanecüã̱xgü rü tá nataãxẽgü nhama 
putüra i líriu meama ixãchacuxü̃rüxü̃. 
Rü yima ma̱xpǘne ya Líbanu guxü̃guma 
ngẽxmaechanerüxü̃ tá nixĩ i ngẽma 
Iraéuanecüã̱xgü nax guxü̃gutáma 
nachixü̃anewa nangexmagüxü̃. 6 Rü 
nhama oríwa itaetaxü̃ rü ibacaxü̃rüxü̃ 
rü tá meama nüxü̃ naxüpetü i ngẽma 
Iraéuanecüã̱xgü i nachixü̃anewa. Rü 
ngẽma nachixü̃ane rü duü̃xü̃güarü 
taãxẽxẽẽruxü̃ tá nixĩ nhama Líbanuarü 
ocayiwaemarüxü̃ —nhanagürü ga 
Tupana. 
…… 
 
Norü gu̱x i nhaa ore 
9 Rü yíxema cua̱x tüxü̃́ ngẽxmaxe rü 
yíxema aixcuma tümaãxẽxü̃ cuáxe rü 
ẽcü naga taxĩnüe i nhaa ore: “Rü ngẽma 
nacüma ya Cori ya Tupana rü aixcuma 
nawe̱xgu. Rü ngẽma aixcuma Tupanaga 
ĩnüexü̃ i duü̃xü̃gü rü ngẽma nacümagu 
naxĩ. Notürü ngẽma chixexü̃gu 
rüxĩnüexü̃ i duü̃xü̃gü rü ngẽma 
Tupanacüma rü nüxü̃́ rü wüxi i 
guxchaxü̃ nixĩ.”  
OSÉIAS 11,   
14 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
611 
 
Munügü rü Iraéutanüxü̃arü 
nanetü nangõ̱xgü 
 
1
  
1 Nhaa nixĩ ga Cori ya Tupanaarü 
ore ga Petué nane ga Yoéumaxã 
nüxü̃ yaxuxü̃. 2-4 Guxü̃ma ga perü 
nanetügü rü munü pexü̃́ nanangõ̱x. Rü 
yema íyaxüxẽẽgüxü̃ rü togü ga munü 
nanangõ̱xgü. Rü dücax, Pa Yaxguã̱xgü 
rü Guxãma i Pemax i Nhaa 
Nachixü̃anecüã̱xgüx, rü pexna chaca ¿rü 
nhuxgu nüxü̃ pedauxü̃ ga wüxi ga 
chixexü̃ ga nhaarüxü̃ ixĩxü̃? Rü 
nũxcüma ga penatügü rü taguma nüxü̃ 
tadau i ngẽma nhu̱xmax pexü̃ 
ngupetüxü̃. Rü ngẽmaca̱x name i 
pexacügümaxã nüxü̃ pexu i ngẽma 
nhu̱xmax pexü̃ ngupetüxü̃, rü nümagü 
rü tá naxacügümaxã nüxü̃ nixugügü, rü 
petaagü rü naxacügümaxã ta nüxü̃ 
nixugügü. 5 Pa Ngãxẽwa̱xexü̃x ¡rü 
peba̱i̱xãchie! ¡Pexauxe, Pa Bínuarü 
Axruü̃güx! Erü ngẽma úwatüxü̃ rü tá 
pexna nanayauxgü. 6 Erü ngẽma 
munügü rü nhama muxũchixü̃ i 
churaragü i poraexü̃rüxü̃ 
chauchixü̃anegu nachocu. Rü napütagü 
rü nhama ai ya leóü̃pütarüxü̃ nixĩgü. 
7 Rü ngẽma munügü rü tórü úwanecügu 
rü tórü iguéranecügu nawagüe rü 
nayangeatüxẽxẽ rü ngẽmaãcü 
nachu̱xtanümare i nachacüxü. 8-9 Rü 
chacherdótegü rü naxauxe nhama wüxi 
i paxü̃ iyutéxü̃ i nateca̱x axuxü̃rüxü̃ erü 
Tupanapatawa rü marü nataxuma i 
nawemügü rü wíũ nax ngẽma Tupanana 
naxãmaregüxü̃ca̱x. 10 Rü ngẽma naanegü 
rü nachianemare rü waixümügü rü 
nipagümare. Rü ngẽma trígugü rü 
nayue rü ngẽma úwanecü rü nipagü rü 
ngẽma oríwanecü rü narünhe̱xgü. 11 Rü 
pemax nax naanewa pepuracüexü̃ rü 
penatoxü̃ ga úwagü rü trígugü rü 
chewádagü rü poraãcü 
pengechaü̃güãcüma pexauxe. Yerü 
yema trígu rü chewáda ga petogüxü̃ rü 
pexü̃́ nayue, rü yemaca̱x taxuxü̃ma 
pibuxgü. 12 Rü perü úwanecü rü nipagü 
rü yexma narüxo ga perü figunecügü. 
Rü nipagü ga perü ori̱xgü ga boxragü, 
rü cucugü, rü maü̃sánagü rü guxü̃ma ga 
perü nanetügü ga peanewa yexmagüxü̃. 
Rü yemaacü nüxü̃́ inayarütaxu ga norü 
taãxẽ ga guxü̃ma ga duü̃xü̃gü. 13 Rü 
pemax, Pa Chacherdótegü i Tupanaarü 
Ãmarearü Guchicaxü̃maxã Icua̱xgüxex, 
 
JOEL 
 
(Yoéu) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
612 
rü name nixĩ i naxchiru i nhoxẽrüxü̃gu 
picu̱xgü, rü pexauxe erü yima 
Tupanapatawa rü marü nataxuma i 
trígu rü wíũ i perü ãmareruxü̃ ixĩxü̃. 
14 ¡Rü naxca̱x pengema i duü̃xü̃gü nax 
aureãcüma nayumüxẽgüxü̃ca̱x! ¡Rü Cori 
ya Tupanapatagu penangutaque̱xexẽxẽ i 
perü ãẽ̱xgacügü i yaxguã̱xgü, rü 
guxü̃ma i duü̃xü̃gü i nhaa 
nachixü̃anecüã̱xgü! ¡Rü ngẽ́ma perü 
yumüxẽwa Tupanana peca nax pexü̃ 
nangü̃xẽẽxü̃ca̱x! 15 Erü marü ningaica i 
Tupanaarü poxcu. Rü ngẽma ngunexü̃ 
rü poraãcü tá naxãũcüma erü yimá 
Guxãétüwa Ngẽxmacü rü tá taxü̃ i 
poxcu taxca̱x ínanguxẽxẽ. 16 Rü yema 
munügü rü tape̱xewatama tüxna nanapu 
ga tawemü rü yemaacü inarüxo ga 
Tupanapatawa nax itaãxẽgüxü̃. 17 Rü 
guma nanetüchire rü nayue ga yema 
ínatogüxü̃wa, rü yema trígu rü 
inayarüxo rü guma ĩpatagü ga nanetü 
nagu gücune rü marü ningeãcu rü 
nichixe. 
…… 
 
Nüma ya Cori ya Tupana rü nüxü̃́ 
nangechaü̃tümüxü̃ i duü̃xü̃gü 
 
2
  
11 Rü nüma ya Cori ya Tupana rü 
nape̱xegu nixũ i ngẽma munügü i 
nhama muxũchixü̃ i churaragürüxü̃ 
ixĩxü̃. Rü nüma ya Tupana rü tagaãcü 
nanamu i ngẽma munügü, rü nüma rü 
naga naxĩnüe. Rü ngẽma nax 
namuxũchixü̃ rü taxucürüwama texé 
tayaxugü. Rü poraãcü naxãũcüma i 
nhaa ngunexü̃ i nagu Tupana tüxü̃ 
poxcuexe rü taxúema tapora nax 
ítayachaxãchixẽẽxü̃. 12 Notürü nüma ya 
Cori ya Tupana rü nhanagürü: 
“¡Guxü̃ma i perü ngúchaü̃maxã 
cha̱u̱xca̱x pewoegu nhamarüta pexü̃ 
íchanangu̱xẽxẽ! ¡Rü cha̱u̱xca̱x 
pexaureegü rü pegümaxã pengechaxü̃gü 
rü pexauxe!” nhanagürü. 13 Rü 
ngẽmaca̱x i nhu̱xmax rü name nixĩ i 
naxca̱x pewoegu ya Cori ya Tupana. 
Notürü tama nanaxwa̱xe i pegüchirugu 
pegáugüe nax ngẽmaãcü penawéxü̃ i 
perü ngechaü̃ erü ngẽma nüma 
nanaxwa̱xexü̃ nixĩ nax penaxüchicüüxü̃ 
i perü maxü̃. Erü nüma ya Cori ya 
Tupana rü namecüma rü nüxü̃́ 
pengechaü̃tümüxü̃, rü yaxna pemaxã 
naxĩnü, erü pexü̃ nangechaü̃. Rü nüma 
rü ínamemare nax íyachaxãchixẽẽãxü̃ i 
ngẽma poxcu i pemaxã naxueguxü̃. 14 Rü 
ngẽxguma chi aixcuma naxca̱x 
pewoegu̱xgux rü bexmana tá 
ínayachaxãchi nax pexü̃ napoxcuexü̃, rü 
tá pexü̃ narüngü̃xẽẽ nax wena 
naxügüxü̃ca̱x i perü trígu rü úwagü nax 
ngẽmamaxã nüxü̃ pecua̱xüü̃güxü̃ca̱x. 
15 Rü pemax, Pa Chacherdótegüx ¡rü 
yima ma̱xpǘne ya Tupanapata nawa 
ngexmanewa peyacue ya perü cornéta 
rü naxca̱x peca i duü̃xü̃gü! ¡Rü 
penaxunagü nax aureãcüma 
nayumüxẽgüxü̃ca̱x! 16 ¡Rü 
penangutaque̱xexẽxẽ i ngẽma 
Tupanaarü duü̃xü̃gü, Pa 
Chacherdótegüx, nax Tupanape̱xewa 
peyamexẽẽgüxü̃ca̱x i yaxü̃gü, rü buxü̃gü 
rü woo i ngẽma buxü̃gü i maiexü̃! ¡Rü 
ngẽxgumarüxü̃ ta i ngẽma ngexwaca̱x 
ingĩgüxü̃, rü norü ucapuwa 
ípenachoxü̃xẽxẽ! 17 ¡Rü pexauxe, Pa 
Chacherdótegüx i Tupanaarü 
Puracümaxã Icua̱xgüxex, rü ãmarearü 
guchicaxü̃pe̱xewa nhapegü i perü 
JOEL 1 
,  
2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
613 
yumüxẽwa: “Nüxü̃ nangechaxü̃ i nhaa 
curü duü̃xü̃gü, Pa Torü Cori ya 
Tupanax! ¡Rü tauxü̃́ i cunangexrüxü̃ nax 
taxúema nüxü̃ cugüexü̃ca̱x! ¡Rü tauxü̃́ i 
cunangexrüxü̃ nax togü i 
nachixü̃anecüã̱xgü namaxã icuáxü̃ca̱x! 
¡Rü tauxü̃́ i cunangexrüxü̃ i ngẽma tama 
yaxõgüxü̃ nax curü duü̃xü̃güxü̃ 
nacugüexü̃ nhaxü̃maxã: ‘¿Ngexcü ya 
yimá perü Tupana?’ nhaxü̃maxã!” 18 Rü 
nhu̱xũchi ga nüma ga Cori ya Tupana rü 
nüxü̃́ nangechaü̃tümüxü̃gü yerü poraãcü 
nüxü̃ nangechaü̃. 19 Rü nüma rü 
nhanagürü nüxü̃: “Rü tá pexna chanaxã 
i trígu rü wíũ rü chíxü̃ nhu̱xmatáta mea 
pexü̃́ yangu. Rü marü taxũtáma wena 
pexü̃ changexrü nax pexü̃ nacugüexü̃ca̱x 
i ngẽma togü i nachixü̃anecüã̱xgü i 
tama choxü̃ cua̱xgüxü̃. 20 Rü tá pexna 
chayaxĩgachixẽxẽ i ngẽma munügü ga 
nórchiwaama ne ĩxü̃, rü tá ngextá 
ínachianexü̃wa chanamugü. Rü ngẽma 
nape̱xegu ĩxü̃ rü naxtaxa i ngearü 
maxü̃ã́xü̃wa tá chanawoü̃. Rü ngẽma 
wixweama ügüxü̃ rü Már i 
Mediterániuwa tá chanawoü̃. Rü 
ngẽxma tá niyixe rü tá ngẽ́ma 
nayianegü. Rü ngẽmaãcü tá poraãcü 
pexü̃ charüngü̃xẽẽ”, nhanagürü ga Cori 
ya Tupana. 21 Rü ngẽmaca̱x, Pa Duü̃xü̃gü 
rü Guxü̃ma i Ta̱xacü i Nhama i 
Naanewa Maxẽxü̃x, ¡rü petaãxẽgü rü 
tauxü̃́ i pemuü̃exü̃! Erü nüma ya Cori ya 
Tupana rü taxü̃ i mexü̃gü tá pexca̱x 
naxü. 22 ¡Rü tauxü̃́ i pemuü̃exü̃ Pa 
Naexü̃güx! Erü ngẽma pebüchitaxü̃ rü tá 
wena narüxügü rü nabaca. Rü ngẽma 
nanetügü i ori̱xgü rü tá nixo. Rü tá 
namuxũchi i figugü rü úwagü. 23 ¡Rü 
petaãxẽgü, Pa Yerucharéü̃cüã̱xgüx! ¡Rü 
namaxã petaãxẽgü ya Cori ya Tupana! 
Yerü pexca̱x nanapuxẽxẽ ga yexguma 
meama nawa nanguxgu nax mucüca̱x 
napuxẽẽãxü̃ rü taunecüca̱x napuxẽẽãxü̃ 
yema noxri mea napuxẽẽã̱xgurüxü̃. 24 Rü 
ngẽmaãcü tá mea pexü̃́ nixo i trígu rü 
poraãcü tá nata ya perü wíũ rü chíxü̃. 
25 Rü nüma ya Cori ya Tupana rü 
nhanagürü pexü̃: “Chama rü tá pexü̃́ 
chanatáeguxẽxẽ ga yema penetügü ga 
nhuxre ga taunecü pexü̃́ nax nangṍõxü̃ 
ga yema munügü ga yéma chamugüxü̃. 
26 Rü nhu̱xmax rü tá meatáma pechibüe 
i pemax nhu̱xmatáta mea 
pengãxpütüwegü. Rü choxü̃ tá 
pecua̱xüxü̃gü naxca̱x ga yema taxü̃ ga 
mexü̃ ga pexca̱x chaxüxü̃. Rü tagutáma 
wena texé pexü̃ taxãneexẽxẽ Pa Chorü 
Duü̃xü̃güx. 27 Rü pemax, Pa 
Iraéutanüxü̃güx, rü tá nüxü̃ 
pecua̱xãchitanü nax chama ya Cori rü 
aixcuma petanüwa changexmaxü̃ rü 
chaxicatama yixĩxü̃ i perü Tupana 
chixĩxü̃. Rü tagutáma wena texé pexü̃ 
taxãneexẽxẽ, Pa Chorü Duü̃xü̃güx. 
 
Tupana rü nhama i naanewa tá 
nanamu i Naãxẽ i Üünexü̃ 
28 Rü nhaawena rü tá guxü̃ma i 
duü̃xü̃güca̱x núma chanamu i Chauãxẽ 
i Üünexü̃. Rü ngẽma penegü rü 
pexacügü rü tá chorü orexü̃ nixugüe. 
Rü ngẽma yaxü̃ i duü̃xü̃gü rü tá 
nixãnegügü. Rü ngẽma ngextü̱xüxü̃gü 
rü tá nüxü̃ nadaugü i ẽxü̃guxü̃ i taguma 
texé nüxü̃ dauxü̃. 29 Rü woo i perü 
puracütanüxü̃ rü pexü̃taxü̃gü rü tá 
nüxna chananguxẽxẽ i Chauãxẽ i 
Üünexü̃ i ngẽma ngunexü̃gügu. 30 Rü 
dauxü̃wa rü tá chanango̱xẽxẽ i ta̱xacü i 
JOEL 2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
614 
taguma texé nüxü̃ dauxü̃. Rü nhama i 
naanewa rü tá poraãcü nagü inaba, rü 
tá nixa ya ĩanegü rü taxü̃ i caxixü̃ tá 
naxĩnagüema. 31 Rü yimá üa̱xcü rü tá 
nixo rü yimá tauemacü rü nhama 
nagürüxü̃ tá naduema naxü̃pa i ngẽma 
ngunexü̃ i nagu tá ínanguxü̃ i chorü 
poxcu i nhama i naanewa. Rü ngẽma 
ngunexü̃ rü tá poraãcü naxãũcüma. 
32 Notürü guxãma ya texé ya aixcuma 
chauga ĩnüxe rü taxũtáma tapoxcue. 
Erü yima ma̱xpǘne ya Chiã́ũ ya 
Yerucharéü̃ nawa ngexmanewa tá 
nango̱x ya yimá Maxẽxẽẽruxü̃ yema 
chama ya Cori ya Tupana pemaxã 
ichaxunetaxü̃rüxü̃. Rü yíxema chama 
tüxü̃ chidexechixe rü taxũtáma 
tapoxcue”, nhanagürü ya Cori ya 
Tupana. 
……  
JOEL 2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
615 
 
Tupana rü tá nanapoxcu i ngẽma 
togü i nachixü̃anegü i Iraéuanena 
ngaicamagüxü̃ 
 
1
  
1 Rü nhaa nixĩ ga yema ore ga 
gumá carnérugüarü daruxü̃ ga 
Amú ga Tecóacüã̱xmaxã nüxü̃ yaxuxü̃ 
ga Tupana ga Iraéuanecüã̱xgüchiga. Rü 
yema nangupetü taxre ga taunecü 
naxü̃pa ga yema ĩã̱xãchiane ga 
yexguma Uchía Yudáanewa ãẽ̱xgacü 
ixĩxgu, rü Yerubuã́ũ ga Yoá nane 
ãẽ̱xgacü ixĩxgu ga Iraéuanewa. 2 Nüma 
ya Cori ya Tupana rü ngẽxguma yima 
ma̱xpǘne ya Chiã́ũ ya Yerucharéü̃ nawa 
ngexmanewa yadexa̱xgu, rü naga rü 
nhama duruanexü̃rüxü̃ nixĩ. Rü 
ngẽxguma ya yima maxẽ ya 
carnérugüchitaxü̃wa ngẽxmacü rü 
nipagü rü yima maxẽ ya ma̱xpǘne ya 
Carméruwa ngẽxmacü rü ta nipagü. 
3 Rü Cori ya Tupana rü nüxü̃ nixu rü 
nhanagürü: “Ngẽma Damácucüã̱xgü rü 
poraãcü chixexü̃ naxügü rü ngẽmaca̱x 
taxũtáma íchayachaxãchi nax 
chapoxcuexü̃, yerü nüma rü nanadai ga 
chorü duü̃xü̃gü ya Yiriáyicüã̱xgü 
nhama férumena̱xãmaxã ta̱xacü 
ipoxü̃rüxü̃”, nhanagürü ya Cori ya 
Tupana. 
…… 
 
Iraéuanecüã̱xgüarü poxcuchiga 
 
2
  
6 Rü nhanagürü ya Cori ya Tupana: 
“Rü pema i Iraéuanecüã̱xgü rü 
poraãcü chixexü̃ pexügü. Rü tümamaxã 
petaxe ya yíxema taxuxü̃ma i chixexü̃ 
üchiréxe. Rü ngẽxgumarüxü̃ ta wüxi i 
chapatutanüxepü̱x tümamaxã petaxe ya 
yíxema ngearü diẽruã́xe. Rü ngẽmaca̱x 
taxũtáma íchayachaxãchi nax pexü̃ 
chapoxcuxü̃, Pa Iraéuanecüã̱xgüx. 
…… 
10 Rü chama nixĩ ga Eyítuanewa pexü̃ 
íchagaxü̃xü̃, rü 40 ga taunecü 
ínachianexü̃gu pexü̃ chigagü nax pexna 
chanaxãxü̃ca̱x ga Amuréutanüxü̃güarü 
naane. 11 Rü pemax, Pa 
Iraéuanecüã̱xgüx, rü taxuacüma 
ipeyacu̱x nax petanüwa nüxü̃ 
chaxunetaxü̃ ga chorü orearü uruü̃gü rü 
chaugüca̱x chanade ga nhuxre ga perü 
ngetü̱xücügü nax Nacharéugü yixĩxü̃ca̱x 
rü tama wíũ yaxaxgüaxü̃ca̱x. Rü chama 
nixĩ i pemaxã nüxü̃ chixuxü̃ i ngẽma. 
12 Notürü yema Nacharéugü rü pema 
 
AMÓS 
 
(Amú) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
616 
penamu nax wíũ yaxaxgüaxü̃ca̱x. Rü 
yema chorü orearü uruü̃gü rü nüxna 
penachu̱xu nax chorü orexü̃ yaxugüexü̃. 
13 Rü ngẽmaca̱x i chamax rü tá ngúxü̃ 
pexü̃ chingegüxẽxẽ rü ngẽmamaxã tá 
pexãĩnetanücüxü nhama wüxi i carétu i 
trígumaxã ããcuxü̃ rü norü yamaxã 
ãgaxü̃rüxü̃. 14 Rü woo yíxema ibuxmüxe 
rü taxuacüma ngẽma poxcucha̱xwa 
tibuxmü. Erü yíxema rüporamaechiréxe 
rü tá tangearü poraã̱x rü taxúetáma 
tügü ítapoxü̃ woo ya yíxema tama 
muü̃xe.” 
…… 
 
Tupanaarü orearü uruü̃arü 
puracüchiga 
 
3
  
1 Pa Iraéuanecüã̱xgüx rü Pa 
Yudáanecüã̱xgüx ga Cori ya 
Tupana Eyítuanewa Ígaxü̃xü̃x, rü name 
nixĩ i guxãma i pemax rü iperüxĩnüe i 
nhaa ore i nüma pemaxã nüxü̃ yaxuxü̃ i 
nhaxü̃: 2 “Dücax, rü natanüwa i guxü̃ma 
i duü̃xü̃gü i nhama i naanewa maxẽxü̃ 
rü pexü̃xicatama nixĩ ga chaxunetaxü̃ 
nax chorü duü̃xü̃gü pexĩgüxü̃ca̱x. Rü 
ngẽmaca̱x yexeraãcü tá pexna naxca̱x 
chaca i guxü̃ma ga yema chixexü̃ ga 
pexügüxü̃”, nhanagürü ya Tupana. 3 Rü 
ngẽxguma taxre wüxigu ĩxgu rü 
ngẽmawa nüxü̃ tacua̱x nax wüxigu 
naxĩnüexü̃. Notürü i pema rü tama 
wüxigu chamaxã perüxĩnüe, rü 
ngẽmaca̱x taxucürüwa wüxigu taxĩ. 
…… 
 
Nagu tá napogüe ya ĩane ya 
Chamária 
11 Rü nüma ya Cori ya Tupana rü 
nhanagürü pexü̃: “Wüxi i to i 
nachixü̃ane rü tá pemaxã narüxuanü. 
Rü norü churaragü rü tá pechixü̃anegu 
nachocu. Rü tá perü ĩanexü̃ 
ínachomaeguãchi. Rü ngẽma perü 
poxü̃chica rü tá nagu napogüe rü yima 
ãẽ̱xgacüpatagü rü tá nanadeãcu”, 
nhanagürü. 
…… 
 
Rü woo nax napoxcuechiréxü̃ i 
Iraéuanecüã̱x rü tama 
inaxĩnüechaü̃ 
 
4
  
7 Rü nüma ya Cori ya Tupana rü 
nhanagürü: “Chama rü tamaepü̱x 
ga tauemacü naxü̃pa nax peyabuxgüxü̃ 
ga penetü rü pexcha̱xwa 
íchayachaxãchixẽxẽ ga pucü. Rü wüxi 
ga ĩanewa rü chanapuxẽxẽ rü nái ya 
ĩanewa rü tama. Rü wüxi ga naanewa 
rü napu rü to ga naanewa rü nipamare 
yerü nataxuma ga dexá. 8 Rü duü̃xü̃gü 
rü ĩanegügu nixĩgüetanü nax dexáca̱x 
nadaugüxü̃, notürü taxuxü̃ma ga taxü̃ 
ga dexáxü̃ inayangaugü nax yemaacü 
nüxü̃́ yanguxü̃ca̱x nax yata̱xawaexü̃. 
Notürü woo yema pexü̃ nax ngupetüxü̃ 
ga pemax rü tama cha̱u̱xca̱x pewoegu. 
Rü chama i Cori ya Tupana nixĩ i nüxü̃ 
chixuxü̃ i ngẽma. 9 Rü buanecü ga 
naiẽmacü rü naweanegü pexca̱x 
íchanguxẽxẽ rü yemaacü narünhe̱xgü ga 
penetügü rü perü úwanecü. Rü munügü 
nanangõ̱x ga perü figunecü rü perü 
oríwanecü. Notürü ga pemax rü woo 
yema pexü̃ nax ngupetüxü̃ rü tama 
cha̱u̱xca̱x pewoegu. Rü chama i Cori ya 
Tupana nixĩ i nüxü̃ chixuxü̃ i ngẽma. 
10 Rü pexca̱x íchanangugüxẽxẽ ga 
naweane yexgumarüxü̃ ga Eyítuaneca̱x 
íchanguxẽẽgurüxü̃. Rü chanayexrü ga 
AMÓS 2 
– 
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
617 
perü ngextü̱xücügü nax perü uanügü 
daigu nadaixü̃ca̱x. Rü pexü̃ chayexrü 
nax perü uanügü yagagüxü̃ca̱x ga perü 
cowarugü. Rü pexü̃ chanapaxẽxẽ ga 
yema yuexü̃arü yixexü̃ ga yema pegü 
ípedaixü̃wa. Notürü ga pema rü tama 
cha̱u̱xca̱x pewoegu. Rü chama i Cori ya 
Tupana nixĩ i nüxü̃ chixuxü̃ i ngẽma. 
11 Rü wüxi ga ĩã̱xãchianemaxã chanadai 
ga nhuxre ga petanüxü̃gü yema 
Chodómawa rü Gomórawa duü̃xü̃güxü̃ 
chadaixgurüxü̃. Rü pema rü wüxi ga 
üxü ga marü ixaxü̃ rü íyaxuchixü̃rüxü̃ 
pexĩgü. Notürü ga pema rü tama 
cha̱u̱xca̱x pewoegu. Rü chama i Cori ya 
Tupana nixĩ i nüxü̃ chixuxü̃ i ngẽma. 
12 Rü ngẽmaca̱x, Pa Iraéuanecüã̱xgüx, rü 
ngẽxgumarüxü̃ tá pemaxã chanaxü. Rü 
nhu̱xmax nax ngẽmaãcü tá pexü̃ 
chapoxcuexü̃, rü name nixĩ i pegü 
pemexẽẽgü nax ngẽmaãcü perü 
Tupanaxü̃ peyangauxü̃ca̱x”, nhanagürü 
ya Cori ya Tupana. 
…… 
 
Tupana nüxna naxu nax naxca̱x 
nawoeguxü̃ca̱x 
 
5
  
12 Rü nüma ya Cori ya Tupana rü 
nhanagürü: “Chama rü nüxü̃ 
chacua̱x nax nataxü̃ i perü chixexü̃gü, 
Pa Ãẽ̱xgacügüx. Rü ngẽma perü 
pecádugü rü tama inayacua̱x. Rü 
ngẽxguma duü̃xü̃gü pepe̱xewa norü 
guxchaxü̃gü yamexẽẽgüchaü̃gu, rü 
yíxema aixcumaxü̃ ixuxe rü tama tüxü̃́ 
ipexĩnüe notürü nüxü̃́ ipexĩnüe i ngẽma 
diẽrumaxã pexü̃́ naxütanüxü̃ nax 
naétüwaama pechogüxü̃ca̱x. Rü 
ngẽmaãcü i pemax, Pa Ãẽ̱xgacügüx, rü 
ngẽxma tüxü̃́ ipeyanaxoxẽxẽ i ngẽma 
guxchaxü̃ i pexü̃tawa naxca̱x taxũxü̃ nax 
tüxü̃́ penamexẽẽxü̃ca̱x. 
…… 
14 Rü dücax, Pa Ãẽ̱xgacügüx, rü name 
nixĩ i mexü̃ pexü rü nüxü̃ perüxoe i 
ngẽma chixexü̃. Rü ngẽxguma tá pexü̃́ 
nangexma i maxü̃. Rü ngẽmaãcü tá 
aixcuma Tupanape̱xewa pime ngẽma 
pegü pexugüxü̃rüxü̃, rü chama ya Cori 
ya Tupana ya guxãétüwa changexmaxü̃ 
rü aixcuma petanüwa tá changexma”, 
nhanagürü ya Tupana. 
…… 
20 Rü ngẽma ngunexü̃ i Tupana nagu 
pexü̃ poxcuexe rü wüxi i ngunexü̃ i 
ẽanexü̃ tá nixĩ i pexca̱x, rü marü 
taxũtáma ngóonexü̃wa pengexmagü. Rü 
poraãcü tá pexca̱x nawaanexüchi rü bai 
i wüxi i ta̱xacürü ngóonexü̃ tá 
nangexma. 21 Rü Cori ya Tupana rü 
nhanagürü pexü̃: “Chama rü naxchi 
chaxai rü nüxü̃ chaxo i ngẽma taxü̃ i 
peta i chauégagu pexügüxü̃, rü tama 
namaxã chataãxẽ i ngẽma perü 
ngutaque̱xegü. 22 Rü tama chanaxwa̱xe i 
naxü̃nagü cha̱u̱xca̱x nax ípeguxü̃, rü 
woo i ngẽma perü ãmare i trígu rü tama 
chanaxwa̱xe. Rü taxũtáma chanayaxu i 
ngẽma wocaxacügü i ngüexü̃ i cha̱u̱xca̱x 
nax pedaixü̃ nax ngẽmamaxã choxü̃ 
perüngüxmüexẽẽxü̃ca̱x. 23 ¡Rü choxna 
pexĩgachi namaxã i ngẽma perü 
wiyaegü i namaxã choxü̃ 
penaxocáü̃marexü̃! Tama nüxü̃ 
chaxĩnügachaü̃ i ngẽma perü 
paxetaruxü̃ i árpagü. 24 Notürü ngẽma 
pexü̃́ chanaxwa̱xexü̃ nixĩ nax guxü̃guma 
pemücügümaxã pixaixcumaxü̃ nhama 
natü i nagoxü̃chixüechaxü̃rüxü̃. Rü 
chanaxwa̱xe i nhama dexá i chuxchuxü̃ i 
AMÓS 4 
,  
5 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
618 
taguma gúxü̃rüxü̃ guxü̃guma mexü̃ nax 
pexüxü̃. 25-26 Rü dücax, Pa 
Iraéuanecüã̱xgüx, rü yexguma 40 ga 
taunecü ínachianexü̃wa peyexmagügu, 
rü tama cha̱u̱xca̱xicatama penadai ga 
naxü̃nagü rü tama choxnaxicatama 
ãmare pexãgü. Notürü peyangegüama ta 
ga yema perü tupananetachicüna̱xãgü 
ga pematama pexüxü̃ ga Chicú rü perü 
woramacurichicüna̱xã ga Quiyú nax 
nüxü̃ pecua̱xüü̃güxü̃ca̱x. Rü nhu̱xmax rü 
ta rü ngẽmaãcü penaxü. 27 Rü ngẽmaca̱x 
i chama rü ĩane ya Damácuarü yáxü̃wa 
tá pexü̃ chawogü. Rü chama ya Cori ya 
Tupana ya guxãétüwa ngẽxmacü nixĩ i 
ngẽma nhachaxü̃. Rü ngẽma nixĩ i 
chauéga.” 
 
Chixexü̃ naxca̱x ínangu i 
Iraéuanecüã̱xgü 
 
6
  
1 ¡Rü pegümaxã pengechaxü̃gü, Pa 
Yerucharéü̃cüã̱x! Rü pema rü perü 
diẽrugu peyaxõ rü petaãxẽgü erü nagu 
perüxĩnüe rü taxuxü̃táma pexü̃ 
nangupetü. Rü ngẽxgumarüxü̃ ta 
¡pegümaxã pengechaxü̃gü i pema i 
Chamáriaarü ĩanegu yaxõgüxe! Pema rü 
nagu perüxĩnüe nax naporaxü̃ ya yima 
ĩane rü ngẽmaca̱x taxuxü̃táma pexü̃ 
nangupetü. Rü duü̃xü̃gü rü ngẽma 
ĩanearü ãẽ̱xgacügüca̱x naxĩ erü nagu 
narüxĩnüe rü tá ínanapoxü̃gü. 
…… 
4 Pema rü pepatagü ya mexechinewa 
pepetae rü perü toruxü̃ i mexechixü̃gu 
pecagü rü ngẽxma perüngü̃gü. Rü 
ngẽ́ma penangõ̱x i õna i mexechixü̃ i 
carnéruxacümachi rü wocaxacü i 
ngüexü̃machi. 5 Rü perü árpagümaxã 
pepaxetagü notürü tama pexü̃́ naxuegu. 
Rü Dawíxü̃ peyadauxü̃ nax perü 
paxetaruü̃gü ípexüxü̃xü̃. 6 Rü taxü̃ i 
pexpáü̃wa peyaxaxgü ya wíũ, rü pumára 
i páacaxü̃maxã pegü pepáacaemagü. 
Notürü tama nagu perüxĩnüe i ngẽma 
pechixü̃ane nax chixexü̃gu nanguxü̃. 
7 Rü pexíra tá nixĩ i to i nachixü̃anewa 
pexü̃ nagagüxü̃ i perü uanügü nax norü 
puracütanüxü̃ pexĩgüxü̃ca̱x. Rü ngẽxma 
tá nayacua̱x nax penaxüxü̃ i taxü̃ i perü 
õna i nawa pecuxcuxü̃. 
…… 
 
Taxúetáma nawa tinha i 
 
Tupanaarü poxcu 
 
9
  
1 Rü nüxü̃ chadau ga Cori ya 
Tupana. Rü nüma rü ngẽma 
tupananetachicüna̱xãarü ãmarearü 
guchicaxü̃xü̃tagu nachi, rü nhanagürü 
choxü̃: “¡Daa tupananetapataarü 
caxtagü rü nagu napogü nax 
yawa̱xgüxü̃ca̱x rü ngẽmaãcü 
duü̃xü̃güétü nangutaü̃xü̃ca̱x i naãxü̃ rü 
ngẽxma nayuexü̃ca̱x! Rü ngẽma maxẽxü̃ 
rü woo yabuxmügu rü tá chanamu i 
norü uanügü nax taramaxã 
nadaiaxü̃ca̱x. Rü ngẽmaãcü taxuxü̃táma 
ninha. 2 Rü woo waixümüarü ãxmaxü̃gu 
yacu̱xgügu rü ngẽ́ma tá 
íchanawoxü̃ama. Rü woo 
ma̱xpǘnetape̱xegu naxĩgügu rü ngẽ́ma 
rü tá íchanaxĩgüxẽxẽama. 3 Rü woo 
ma̱xpǘnetape̱xe ya Carmérugu 
yanacu̱xgügu, rü chama rü tá ngẽxma 
naxca̱x chayadauama. Rü ngẽxguma 
mártamagu yanacu̱xgügu, rü chama rü 
tá chanamu i naexü̃ i taxüchixü̃ i düraxü̃ 
i márcüã̱x nax ngẽxma nagu 
nawagüxü̃ca̱x”, nhanagürü ya Tupana. 
…… 
AMÓS 5,  6,   
9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
619 
8 Rü nüma ya Cori rü nüxü̃ nadawenü 
i Iraéuanecüã̱xarü ãẽ̱xgacügü i 
chixexü̃gu ímaxẽxü̃ rü ngẽmaca̱x 
nhanagürü: “Chama rü tá nhaa naanewa 
ichayanaxoxẽxẽ i ngẽma ãẽ̱xgacügü. 
Notürü taxũtáma ichayanaxoxẽẽxü̃chi i 
ngẽma Iraéuanecüã̱xgü. Rü chama ya 
Cori ya Tupana nüxü̃ chixu i ngẽma.” 
…… 
 
Tupana tá wena ínanadaxẽxẽ i 
Iraéuane nax noxrirüxü̃ wena 
naporaxü̃ca̱x 
11 Rü Cori ya Tupana rü nhanagürü: 
“Pa Iraéuanecüã̱xgüx, rü yema 
pechixü̃ane ga yexguma ãẽ̱xgacü ga 
Dawí namaxã icua̱xgu, rü naporaxüchi, 
notürü i nhu̱xmax rü nhama wüxi ya 
ĩpata ya rüngutaxü̃nerüxü̃ nixĩ. Notürü 
tá nawa nangu i ngunexü̃ nax wena 
íchanadaxẽẽxü̃ nax noxrirüxü̃ wena 
naporaxü̃ca̱x. 12 Rü ngẽmaãcü, Pa 
Iraéuanecüã̱xgüx, rü pexrü tá nixĩ i 
ngẽma Edóü̃ane i nhu̱xmax íyaxüxü̃ rü 
guxü̃ma i ngẽma nachixü̃anegü ga ü̃pa 
chorü duü̃xü̃güme̱xẽwa 
chayexmagüxẽẽxü̃. Rü chama ya Cori ya 
Tupana nixĩ i ngẽma nhachaxü̃, rü 
chama rü tá chayanguxẽxẽ i ngẽma. 
13 Rü ngẽma ngunexü̃gügu rü tá poraãcü 
nixo i perü trígu. Rü ngẽxguma taxũta 
yagúegu nax penabuxuxü̃ i perü trígu rü 
ngẽma perü naane rü marü táxarü name 
nax wena nagu petoexü̃. Rü ngẽxguma 
taxũta yagúegu nax penabuxuxü̃ i perü 
úwagü rü ngẽma perü naane rü marü 
íname nax perü trígu nagu petoxü̃. Rü 
guxü̃nema ya yima ma̱xpǘnegüwa rü 
ngüchitaeruxü̃güwa rü tá narüyáetüxü̃ i 
perü úwagü nhama dexárüxü̃. 14 Rü 
chama rü tá wena nachixü̃aneca̱x 
chanawoeguxẽxẽ i ngẽma chorü 
duü̃xü̃gü i Iraéutanüxü̃gü. Rü nümagü 
rü tá nayamexẽxẽ ya yima norü ĩanegü 
ga nagu nüxü̃́ napogüene rü yimawa tá 
namaxẽ. Rü tá norü úwanecü naxügü rü 
ngẽma úwatüxü̃ i wíũwa tá naxaxegü. 
Rü nanetümaxã tá natoegü rü ngẽmaarü 
o tá nangõ̱xgü. 15 Rü norü naanewaxüchi 
tá chanangexmagüxẽxẽ i ngẽma 
Iraéutanüxü̃gü, rü tagutáma texé nawa 
ítanawoxü̃ i ngẽma norü naane i chama 
nüxna chaxãxü̃. Rü chama ya Cori ya 
Tupana nixĩ i nüxü̃ chixuxü̃ i ngẽma.”  
AMÓS 9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
620 
 
Tupana rü tá Edóü̃anecüã̱xü̃ 
naxãneexẽxẽ 
 
1-2 Rü yexguma ta̱xacü ga ẽxü̃guxü̃ 
Abdíaxü̃ nadauxẽẽgu ga Tupana rü 
namaxã nüxü̃ nixu nax ta̱xacü tá nüxü̃ 
ngupetüxü̃ ga yema Edóü̃ane. Rü nüma ga 
Abdía rü duü̃xü̃gümaxã nüxü̃ nixu rü 
nhanagürü: “Rü marü nüxü̃ taxĩnüe ga 
Tupanaarü ore yerü guxü̃ ga 
nachixü̃anewa nanamu ga norü orearü 
uruxü̃ nax namaxã nüxü̃ yaxuxü̃ca̱x rü 
nhanagürü: ‘¡Ẽcü ipexĩãchi nax 
Edóü̃anecüã̱xmaxã pegü pedaixü̃ca̱x!’ 
nhanagürü. Rü nüma ya Tupana rü 
Edóü̃anecüã̱xü̃ nhanagürü: ‘Tá pexü̃ 
chaxãneexẽxẽ nape̱xewa i ngẽma togü i 
nachixü̃anegü rü tá pexü̃ charüyi̱xẽxẽ. 3 Rü 
Pemax, Pa Edóü̃anecüã̱x, rü pegütama 
pewomüxẽxẽ erü perü poramaxã pegü 
pecua̱xüxü̃. Pema rü ínanutaanexü̃wa 
pengexmagü i ma̱xpǘneanewa. Rü 
ngẽmaca̱x nagu perüxĩnüe rü taxúetáma 
pexü̃ tarüporamae. 4 Notürü woo nhama 
ĩyürüxü̃ dauxü̃waxü̃chi pengexmagügu rü 
ma̱xpǘnetape̱xegu pexãchiü̃gu nhama 
ĩyürüxü̃, rü ngẽ́ma tá pexü̃ charüyi̱xẽxẽ. 
…… 
 
Nagagutama chixexü̃gu nayi ga 
Edóü̃anecüã̱xgü 
10 Rü pemax, Pa Edóü̃anecüã̱xgüx, rü 
tá poraãcü pexãnee erü tá pexü̃ 
ichayarüxoxẽxẽ. Yerü chixri namaxã 
pechopetü ga petanüxü̃ ga 
Iraéutanüxü̃gü rü penadai. 11 Rü 
yexguma norü uanügü ga churaragü 
Yerucharéü̃arü poxeguxü̃arü ĩã̱xgu 
pogüegu, rü nachocu̱xgu nax 
nadeaxü̃ca̱x ga norü yemaxü̃gü, rü pema 
rü yéma nüxü̃ perüdaunümare, rü tama 
naétüwa pechogüe. Rü yexguma norü 
uanügü nügümaxã yatoyeãgu ga yema 
nadexü̃ rü pema rü natanüxü̃ pexĩgü. 
…… 
15 Rü yema chixexü̃ ga petanüxü̃ ga 
Iraéutanüxü̃gümaxã pexüxü̃ rü 
ngẽmaãcü tátama pemaxã nangupetü. 
Erü ngẽma nixĩ i perü natanü naxca̱x ga 
yema pexüxü̃.’ Rü Cori ya Tupana rü 
nhanagürü: ‘Marü ningaica i ngẽma 
ngunexü̃ i chama tá nagu chapoxcuexü̃ i 
guxü̃ma i nachixü̃anegü. 
…… 
17 Notürü Chiã́ũarü ma̱xpǘne ya chapata 
nawa yexmane rü wüxi i nachica i üünexü̃ 
 
OBADIAS 
 
(Abdía) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
621 
nixĩ. Rü ngẽ́ma tá naxĩ i duü̃xü̃gü nax 
ngẽma ãũcümaxü̃wa yabuxmüxü̃ca̱x. Rü 
ngẽma Iraéutanüxü̃gü rü wena táxarü 
nanayauxgü i norü naanegü’, nhanagürü 
ya Cori ya Tupana.” 
……  
OBADIAS 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
622 
 
Tupanacha̱xwa nixũ ga Yóna 
 
1
  
1 Rü nüma ga Cori ya Tupana rü 
Amitái nane ga Yónamaxã nidexa 
rü nhanagürü: 2 —¡Ẽcü inaxũãchi rü 
nawa naxũ ya yima ĩane ya taxü̃ne ya 
Níniwe rü norü duü̃xü̃gümaxã nüxü̃ ixu 
rü tá chanapoxcue! Erü chauxü̃tawa 
nanguchiga nax poraãcü chixexü̃ 
naxügüxü̃ —nhanagürü. 3 Notürü nüma 
ga Yóna rü tama Tupanaga naxĩnü, rü 
naxca̱x nadau nax nhuxãcü naxcha̱xwa 
yaxũxü̃. Rü yemaca̱x Yópearü türewa 
naxũ, rü yexma nüxü̃ inayangau ga 
wüxi ga wapuru ga ixũãchichaxüne ga 
Tárchiawa ũxũne. Rü gumawa 
nanaxütanü nax yexma yaxũxü̃ca̱x. 
4 Notürü nüma ga Cori ya Tupana rü 
wüxi ga buanecü ga tacü inanaxǘxẽxẽ 
ga yexguma már-arü ngãxü̃tüwa 
nanguxgu. Rü guma wapuru rü nhama 
yapuxchaü̃xü̃rüxü̃ nixĩ, yerü nataxüchi 
ga yuape. 5 Rü yema norü duü̃xü̃gü ga 
guma wapuru rü poraãcü namuü̃e, rü 
yemaca̱x wüxichigü norü tupananetaarü 
ngü̃xẽẽca̱x ínaca. Rü yema nax 
iyangüãchixü̃ca̱x ga guma wapuru rü 
ínanawoxü̃ ga guxü̃ma ga yema naãcu. 
Notürü nüma ga Yóna rü guma 
wapuruarü aixepegu naxücu rü yéma 
nayape. 6 Rü nüma ga wapuruarü 
capitáü̃ rü yéma Yóna ípexü̃wa naxũ rü 
nhanagürü nüxü̃: —¿Ta̱xacü ngẽ́ma 
cuxü Pa Pexwa̱xexü̃x? ¡Írüda rü curü 
Tupanana naca! Rü bexmana nüxü̃́ 
ingechaü̃tümüxü̃gü nax tama iyuexü̃ca̱x 
—nhanagürü. 7 Rü yoxni ga yema norü 
duü̃xü̃gü ga guma wapuru rü nügümaxã 
nhanagürügü: —Ngĩxã tananhanagü i 
wüxi i diẽru nax ngẽmaãcü nüxü̃ 
icuáxü̃ca̱x nax texégagu yixĩxü̃ nax 
guxchaxü̃ tüxü̃ ngupetüxü̃ 
—nhanagürügü. Rü nananhanagügü rü 
Yónagu nangu nax nagagu yixĩxü̃ ga 
yema nüxü̃ ngupetüxü̃. 8 Rü nümagü rü 
nüxna nacagüe rü nhanagürügü nüxü̃: 
—¡Tomaxã nüxü̃ ixu rü ta̱xacüca̱x nixĩ i 
taxca̱x ínanguxü̃ i nhaa guxchaxü̃! ¿Rü 
ta̱xacü nixĩ i curü puracü i naxca̱x nua 
cuxũxü̃? ¿Rü ngextácüã̱x quixĩ? ¿Rü 
ta̱xacü nixĩ i cuchixü̃ane? ¿Rü ta̱xacürü 
duü̃xü̃ quixĩ? —nhanagürügü. 9 Rü nüma 
ga Yóna rü nanangãxü̃ rü nhanagürü: 
—Chama rü Iraéutanüxü̃ chixĩ. Rü Cori 
ya Tupana i dauxü̃guxü̃ i naanearü 
üruxü̃ rü már-arü üruxü̃ rü nhama i 
 
JONAS 
 
(Yóna) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
623 
naanearü üruü̃axü̃́ nixĩ i chayaxõxü̃ rü 
nüxü̃ chicua̱xüüxü̃ —nhanagürü. 10 Rü 
nhu̱xũchi nüma ga Yóna rü meama 
guma wapuruarü duü̃xü̃gümaxã nüxü̃ 
nixu nax Cori ya Tupanacha̱xwa nax 
yaxũxü̃. Rü yexguma yemaxü̃ naxĩnüegu 
ga nümagü, rü nüxü̃ nadaugü ga yema 
már ga nax yexeraãcü nayuapexü̃, rü 
poraãcü namuü̃e. Rü nüxna nacagüe rü 
nhanagürügü: 11 —¿Tü̱xcüü̃ ngẽmaãcü 
cunaxü? ¿Rü ta̱xacü tá cumaxã taxüexü̃ 
i nhu̱xmax nax íyachaxãchixü̃ca̱x ya 
yimá yuape? —nhanagürügü. 12 Rü 
nüma ga Yóna rü nanangãxü̃ rü 
nhanagürü: —¡Ẽcü choxü̃ ípetáe 
nachixüwa i nhaa már! Rü ngẽxguma rü 
tá ínayachaxãchi ya yuape. Rü chama 
rü nüxü̃ chacua̱x nax chaugagu yixĩxü̃ 
ya daa buanecü ya tacü i nuxã pexü̃ 
naxüxü̃ —nhanagürü. 13 Rü nümagü ga 
yema wapuruarü duü̃xü̃gü rü poraãcü 
inixãgü nax naxãnacüwa nangugüxü̃ca̱x, 
notürü tama yéma nangugü yerü ga már 
rü yexeraãcü poraãcü nayuape. 14 Rü 
yexguma ga nümagü rü Cori ya 
Tupanana nacagüe rü nhanagürügü: “Pa 
Cori Pa Tupanax ¡Tauxü̃́ i nuxã toxü̃ 
cuyuexẽẽxü̃ nagagu i nhaa yatü! Rü 
ngẽxguma chi taxuxü̃ma i chixexü̃ 
naxü̱xgux rü ¡tauxü̃́ i 
cuyatoguãchixẽẽxü̃ nax nayuxü̃! Erü 
cumax, Pa Corix, Pa Tupanax, rü 
cunaxü i ta̱xacü i cuma 
cunaxwa̱xexü̃ãcüma”, nhanagürügü. 
15 Rü yema nhagüguwena rü márwa 
Yónaxü̃ natáegü, rü ínayachaxãchi ga 
yuape. 16 Rü yexguma yemaxü̃ 
nadaugügu ga yema wapuruarü 
duü̃xü̃gü rü poraãcü Cori ya Tupanaxü̃ 
nicua̱xüxü̃gü rü naxca̱x nayama̱xgü ga 
wüxi ga naxü̃na rü nayagugü. Rü 
Tupanamaxã inaxunetagü nax naga tá 
naxĩnüexü̃. 17 Rü yoxni ga nüma ga Cori 
ya Tupana rü yéma nanamu ga wüxi ga 
choxni ga taxüchixü̃ nax Yónaxü̃ 
ínagaxü̃ca̱x. Rü nüma ga Yóna rü 
tamaepü̱x ga ngunexü̃ rü tamaepü̱x ga 
chütaxü̃ yema choxni ga 
taxüchixü̃ãnüwa nayexma. 
 
Yónaarü yumüxẽchiga 
 
2
  
1 Rü nüma ga Yóna rü yéma choxni 
ga taxüchixü̃ãnüwa Cori ya 
Tupanamaxã nidexa rü nhanagürü: 2 “Pa 
Corix, yexguma poraãcü ãũcümaxü̃wa 
chayexmagu, rü cuxna chaca nax choxü̃ 
curüngü̃xẽẽxü̃ca̱x. Rü cuma rü choxü̃ 
cungãxü̃. Rü yexguma márwa 
chayexmagu rü nagu charüxĩnü rü marü 
tá chayu. Notürü yéma cuxna chaca rü 
choxü̃ cuxĩnü. 3 Rü yéa már ímatamaxü̃wa 
choxü̃ cutáe, rü yema dexáarü 
poraxü̃chixüxü̃gu changu. Rü gumá 
yuape ga taxüchicü ga icunaxüxẽẽcü rü 
chauétügu ninhaxü̃chixü. 4 Rü nagu 
charüxĩnü rü marü cugüxü̃tawa choxü̃ 
ícutaxüchi. Rü nüxü̃ chacua̱xgu rü 
tagutáma wena nüxü̃ chadau ya cupata 
ya üünene. 5 Rü dexáarü ngãxü̃wa 
chayexma rü chauétü ninhaxü̃chiüxüchi 
ga dexá. Rü yema norü mureru rü 
chaueruwa nayaxũ̱xgü. 6 Rü yema 
mártamagu changu rü chama nagu 
charüxĩnügu rü marü taguchima yéma 
íchanguxuchi. Notürü cumax, Pa Cori Pa 
Chorü Tupanax, rü choxü̃ ícuyaxuchi 
nawa ga yu. 7 Rü yexguma nagu 
charüxĩnügu ga marü nax chingo̱xõchixü̃ 
nax chayuxü̃ca̱x, rü cuxna chacua̱xãchi, 
Pa Cori Pa Tupanax, rü cumaxã chidexa. 
JONAS 1 
,  
2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
624 
Rü yema chorü yumüxẽ rü yima cupata 
ya üünene ya nawa cungexmanewa 
nangu. 8-9 Rü ngẽma duü̃xü̃gü i 
naxchicüna̱xãgüxü̃ icua̱xüü̃güxü̃, rü tama 
cumaxã nixaixcumagü. Notürü i chamax 
rü tá moxẽ cuxna chaxã rü tá cuxca̱x 
chayagu i ãmaregü. Rü tá chayanguxẽxẽ 
ga yema cumaxã ichaxunetaxü̃. Rü 
cuxicatama nixĩ, Pa Corix, Pa Tupanax, i 
nüxü̃ cucuáxü̃ nax choxü̃ cumaxẽẽxü̃”, 
nhanagürü. 10 Rü yexguma ga nüma ga 
Cori ya Tupana rü yema choxni ga 
taxüchixü̃xü̃ nanaxoégaxẽxẽ nax Yónaxü̃ 
ínaxoxochixü̃ca̱x márpechinügu. 
 
Níniwecüã̱xgü rü nüxü̃ narüxoe ga 
nacümagü ga chixexü̃ rü Tupanaca̱x 
nadaugü 
 
3
  
1 Rü wenaxarü Yónamaxã nidexa ga 
Cori ya Tupana rü nhanagürü nüxü̃: 
2 —¡Ẽcü yima taxü̃ne ya ĩane ya 
Níniwewa naxũ rü duü̃xü̃gümaxã nüxü̃ 
ixu i ngẽma tá cumaxã nüxü̃ chixuxü̃! 
—nhanagürü. 3 Rü nüma ga Yóna rü 
Tupanaga naxĩnü rü inaxũãchi nax 
Níniwewa naxũxü̃ca̱x. Rü guma 
Níniwearü ĩane rü tamaepü̱x ga ngunexü̃ 
ninge nax nagu yaxũãgüchigüxü̃. 4 Rü 
nüma ga Yóna rü guma ĩanegu naxücu 
rü guxü̃ma ga yema ngunexü̃ rü nagu 
nixũãgüchigü, rü tagaãcü nhaxü̃maxã 
yexma nicaechigü: —Rü 40 i ngunexü̃wa 
nanguxgu rü Tupana tá nayanaxoxẽxẽ ya 
daa ĩane ya Níniwe —nhanagürü. 5 Rü 
yexguma yemaxü̃ naxĩnüegu ga yema 
Níniwecüã̱x ga duü̃xü̃gü ga iyaexü̃ rü 
buxü̃gü, rü Tupanaaxü̃́ nayaxõgü. Rü 
nanaxunagügü nax Tupanaca̱x 
naxaureexü̃ rü nagu yacu̱xgüxü̃ ga 
naxchirugü ga nanhoxẽraxü̃, yerü 
poraãcü nügümaxã nangechaü̃gü. 6 Rü 
yexguma Níniwearü ãẽ̱xgacüxü̃tawa 
nanguxgu ga yema dexa, rü nüma rü 
norü tochicaxü̃wa inachi rü ínacuxuchi 
ga norü ãẽ̱xgacüchiru rü nanhoxẽraxü̃ ga 
naxchirugu nicu̱x rü waixümüarü 
ãte̱xexü̃wa narütomare. 7 Rü nhu̱xũchi 
nüma ga ãẽ̱xgacü rü norü 
ngü̃xẽẽruü̃güxü̃ namu nax 
naxunagügüaxü̃ca̱x ga aurechiga. Rü 
nhanagürügü: “¡Taxúetáma texé tachibü! 
¡Rü ngẽxgumarüxü̃ ta rü taxúetáma texé 
tanachibüexẽxẽ rü tayaxaxegüxẽxẽ i 
tümaarü wocagü rü carnérugü!”, 
nhanagürügü. 8 Rü yexgumarüxü̃ ta 
nanaxunagü ga ãẽ̱xgacüarü ore ga 
nhaxü̃: “¡Guxãma i pemax, Pa 
Duü̃xü̃güx, rü nanhoxẽraxü̃ i naxchirugu 
picu̱xgü rü ngẽmaãcü ípenawe̱x nax 
pegümaxã pengechaü̃güxü̃! ¡Rü aixcuma 
Tupanana pecagü rü namaxã nüxü̃ pexu 
i perü chixexü̃gü! ¡Rü wüxichigü i 
pemax rü nüxü̃ perüxoe i pecüma i 
chixexü̃ rü ngẽma nax pegü pedaixü̃ rü 
pemáetawa̱xegüxü̃! 9 Rü bexmana 
ngẽxguma ya Tupana rü tá nüxü̃́ 
ingechaü̃tümüxü̃gü rü tá narüngüxmü 
nax tamaxã nanuxü̃, rü taxũtáma tüxü̃ 
nadai”, nhanagürügü. 10 Rü Tupana rü 
nüxü̃ nadau ga yema Níniwecüã̱x ga 
duü̃xü̃gü ügüxü̃ nax nhuxãcü nüxü̃ 
naxoexü̃ ga nacüma ga chixexü̃. Rü 
yemaca̱x ga nüma ga Tupana rü 
ínayachaxãchi ga yema poxcu ga noxri 
namaxã naxueguxü̃. 
 
Nanu ga Yóna 
 
4
  
1 Rü tama Yónaãxẽwa name ga 
yema mexü̃ ga Níniwecüã̱xmaxã 
naxüxü̃ ga Tupana rü poraãcü nanu. 
JONAS 2 
– 
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
625 
2 Rü yemaca̱x nhaãcü nayumüxẽ: 
“Dücax, Pa Cori Pa Tupanax, rü ngẽma 
nhu̱xmax Níniwewa ngupetüxü̃ nixĩ ga 
yema nüxü̃ chixuxü̃ ga yexguma 
chauchixü̃anewatama chayexmagu. Rü 
yemaca̱x nixĩ ga cuxcha̱xwa 
chixũxü̃táa̱x nax Tárchiawa chaxũxü̃ca̱x, 
yerü nüxü̃ chacua̱x rü cuma rü wüxi ya 
Tupana ya mecümacü rü 
ngechaxü̃wa̱xecü quixĩ rü tama paxa 
cunu. Rü ngẽma curü ngechaü̃ rü 
nataxüchi, rü ngẽmaca̱x woo texémaxã 
poxcu cuxuegu̱xgu rü paxama nagu 
curüxĩnü, rü tama tüxü̃ cupoxcu ega 
nüxü̃ tarüxoegu i tümacüma i chixexü̃. 
3 Rü ngẽmaca̱x Pa Cori Pa Tupanax, rü 
chanaxwa̱xe nax noxtacüma choxna 
cunayaxuxü̃ i nhaa chorü maxü̃. Erü 
cha̱u̱xca̱x narümemae nax chayuxü̃ rü 
tama nax chamaxechaxü̃” nhanagürü. 
4 Notürü nüma ga Cori ya Tupana rü 
nanangãxü̃ rü nhanagürü: —¿Rü cuxü̃́ 
namexü̃ nax ngẽmaãcü cunuxü̃? 
—nhanagürü. 5 Rü nüma ga Yóna rü 
ínaxũxũ nawa ga guma ĩane rü üa̱xcü ne 
íxũxü̃waama naxũ rü yexma nanaxü ga 
norü düxenü ga naixatünaxca̱x. Rü 
yéma nüxü̃ nadawenü rü tá ta̱xacü nüxü̃ 
ngupetü ga guma ĩane. 6 Rü nüma ga 
Tupana rü naxca̱x yéma nanaxüxẽxẽ ga 
wüxi ga nanetü ga ãátüxü̃ nax 
yemamaxã nagauxchipetaxü̃ca̱x, rü 
tama nangechaü̃xü̃ca̱x. Rü nüma ga 
Yóna rü poraãcü yemamaxã nataãxẽ. 
7 Notürü ga moxü̃ãcü yangunegu rü 
Tupana yéma nanamu ga wüxi ga baxü 
nax yema yawaechúma̱xãxü̃ca̱x, rü 
narünhe̱xe. 8 Rü yexguma üa̱xcü 
ngunagügu rü Tupana yéma nanamu ga 
wüxi ga buanecü ga naiẽmacü ga üa̱xcü 
ne íxũxü̃waama ne bucü. Rü nüma ga 
üa̱xcü rü Yónaerugu nabaxi rü yemaacü 
poraãcü nüxü̃́ nangu̱xema rü namaxã 
nayuéga yerü poraãcü nangu̱xema. Rü 
yemaca̱x nhanagürü: “Narümemae nixĩ 
nax noxtacüma chayuxü̃ rü tama nax 
chamaxü̃xü̃”, nhanagürü. 9 Notürü nüma 
ga Tupana rü nanangãxü̃ rü nhanagürü: 
—¿Cuxca̱x rü namexü̃ nax ngẽmaãcü 
cunuxü̃ nagagu nax nanhexexü̃ i ngẽma 
nanetü? —nhanagürü. Rü nüma ga 
Yóna rü Tupanaxü̃ nangãxü̃ rü 
nhanagürü: “Ngemáacüx, cha̱u̱xca̱x 
name i ngẽma, erü ngẽma chorü 
numaxã chayuxchaü̃”, nhanagürü. 10 Rü 
yexguma ga nüma ga Cori ya Tupana rü 
nanangãxü̃ rü nhanagürü nüxü̃: —Cuma 
rü tama icunato ga yema nanetü rü 
tama cunayaxẽxẽ. Rü wüxitama ga 
chütaxü̃ rü nango̱x rü to ga chütaxü̃ rü 
marü nayu. Notürü i cumax rü cuxü̃́ 
nangu̱x nax nayuxü̃. 11 Rü dücax, chama 
rü yexeraãcü choxü̃́ nangu̱x nax 
nayuexü̃ i ngẽma duü̃xü̃gü i 
Níniwecüã̱xgü, erü yima ĩanewa 
nangexmagü i 120,000 i buxü̃gü i 
taxuxü̃ma i chixexü̃ ügüxü̃ rü muxü̃ma i 
naxü̃nagü —nhanagürü ga Tupana.  
JONAS 4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
626 
 
Miquéa nüxü̃ nixu nax Tupana tá 
napoxcuxü̃ ga Chamáriacüã̱xgü 
 
1
  
1 Rü yexguma Yudáanecüã̱xarü 
ãẽ̱xgacügü yixĩgügu ga Yotáũ rü 
Acáa rü Echequía, rü yexguma nixĩ ga 
Cori ya Tupana ga Miquéa ga 
Morechécüã̱xü̃ nawéãxü̃ ga yema 
ãũcümaxü̃ ga Chamáriacüã̱xgüca̱x rü 
Yerucharéü̃cüã̱xgüca̱x tá ínguxü̃. 2 Rü 
nhu̱xũchi nüma ga Miquéa rü 
nhanagürü: —¡Pa Guxü̃ma i Nhaa 
Nachixü̃anearü Ĩanecüã̱xgüx, rü Pa 
Guxü̃ma i Duü̃xü̃gü i Nhaa 
Nachixü̃anewa Ngẽxmagüxü̃x, rü 
iperüxĩnüe i nhaa ore! Rü nüma ya Cori 
ya Tupana rü napata ya üünenewa pexü̃ 
nixugüchiga. 
…… 
5 ¿Rü tü̱xcüü̃ pexü̃ nixugü? Rü pexü̃ 
nixugü erü nüma rü nüxü̃ nacua̱x i ngẽma 
chixexü̃ i pexüxü̃ rü tama naga nax 
pexĩnüexü̃ i pemax, Pa Yacútaagü i 
Iraéutanüxü̃güx. Rü bexmana pema rü 
nhaperügügü: “¿Rü ngextá nixĩ i tama 
Tupanaga taxĩnüexü̃ i toma i 
Iraéutanüxü̃gü?” nhaperügügü. Rü 
pemaxã nüxü̃ chixu rü yima ĩane ya 
Chamáriawatama nixĩ. Rü pema rü 
bexmana nhaperügügü: “¿Rü ngextá nixĩ i 
tupananetachicüna̱xãgüxü̃ ticua̱xüü̃güxü̃?” 
nhaperügügü. Rü pemaxã nüxü̃ chixu rü 
Yerucharéü̃watama. 6 Rü ngẽmaca̱x i 
nüma ya Cori ya Tupana rü nhanagürü: 
“Yima ĩane ya Chamária rü tá nagu 
chapogü rü naxtapü̱xgü i nügüétügu 
yi̱xixü̃xica tá ngẽ́ma tadau. Rü ngẽma 
nachica rü naanexü̃ tá nananguxuchi rü 
úwagü nagu natogü. Rü yimá nutagü ya 
namaxã ínapoxegune ya yima ĩane, rü tá 
ngachitamaxü̃gu nawoonemare. Rü 
ngẽmaãcü tá nango̱x ya yimá nutagü ya 
naxtapü̱xarü ügü. 7 Rü guxü̃ma i ngẽma 
norü tupanachicüna̱xãgü rü tá nipue rü tá 
ínagu i ngẽma norü naigü i namaxã 
natupanaã̱xgüxü̃. Rü ngẽma diẽru i ngẽma 
Iraéutanüxü̃gü norü tupanachicüna̱xãgüxü̃ 
namaxã icua̱xüü̃güxü̃, rü norü uanügü rü 
nachixü̃anewa tá nananagü nax ngẽ́ma 
norü tupanachicüna̱xãgüxü̃ namaxã 
yacua̱xüü̃güxü̃”, nhanagürü ya Tupana. 
 
Miquéa rü norü 
 
ngechaü̃maxã naxaxu 
8 Rü ngẽmaca̱x taxü̃ i chorü 
ngechaü̃maxã tá chaxaxu, rü ngearü 
 
MIQUÉIAS 
 
(Miquéa) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
627 
chapatuã́xẽ rü ngexchiruxe tá chixũ, rü 
airu i dauxchitacüã̱xrüxü̃ tá chaxaxu rü 
weri i abetrúxacürüxü̃ aita tá chaxü. 
9 Erü ngẽma Chamáriacüã̱xgüarü 
guxchaxü̃ rü nataxüchi rü taxúema 
tanamexẽxẽ. Rü yima ĩane rü tagutáma 
wena noxrirüxü̃ nixĩ. Rü ngẽma norü 
guxchaxü̃ rü Yudáanewa nangu rü 
nhu̱xmata nawa nangu ya yima ĩane ya 
Yerucharéü̃ i chautanüxü̃gü nagu 
ãchixü̃ne. 
…… 
 
Ore i ãẽ̱xgacügü i chixri 
duü̃xü̃gümaxã icua̱xgüxü̃chiga 
 
2
  
6 Rü pemax, Pa Ãẽ̱xgacügü i Chixri 
Chorü Duü̃xü̃gümaxã Icua̱xgüxü̃x, 
rü nhaperügügü: “Tama torü me nixĩ i 
tomaxã nua nüxü̃ cuyarüxu i ngẽma ore 
i chixexü̃. Erü ngẽma guxchaxü̃ i nüxü̃ 
quixuxü̃ rü tagutáma towa nangu. 
7 ¿Ẽ̱xna toma i Iraéutanüxü̃ nax tixĩgüxü̃ 
rü Tupana rü chixexü̃ tomaxã naxuegu? 
¿Ẽ̱xna ya Tupana rü marü nüxü̃ narüxo 
nax yaxna tomaxã naxĩnüxü̃? ¿Rü 
ngẽmaãcü ẽ̱xna yixĩxü̃ i nacüma ya 
Tupana? ¿Tama ẽ̱xna i tüxü̃ nangü̃xẽẽxü̃ 
i ngẽma Tupanaarü ore ya yíxema 
aixcuma mea nagu maxẽxe?” 
nhaperügügü. 8 Notürü ga Tupana rü 
nhanagürü pexü̃: “Pemax, Pa 
Ãẽ̱xgacügüx, rü namaxã perüxuanü i 
ngẽma chorü duü̃xü̃gü rü chixexü̃ 
namaxã pexü. Rü yíxema churaragü i 
daiwa ne ĩxe rü tataãxẽgü erü nagu 
tarüxĩnüe rü tümapatawa rü marü 
taxuxü̃táma ta̱xacürü guxchaxü̃ tüxü̃ 
nangupetü. Notürü ngẽxguma 
ítangugügu rü pemax rü tüxna penapu i 
ngẽma tümachiru i tatanüxü̃. 9 Rü 
yíxema yutegüxe rü pema nax 
ãẽ̱xgacügü pexĩgüxü̃ rü tüxna penapu ya 
yima tümapata ya nügümaxã tüxü̃́ 
wüxicane. Rü yíxema tümaxacügü rü 
ngẽmaãcü tüxü̃ pengepatagüechaxẽxẽ 
erü tüxna penapu i ngẽma chorü ngü̃xẽẽ 
i tüxna chaxãxü̃. 10 ¡Rü ẽcü ipechigü rü 
ípechoxü̃ i nua! Erü nhaa ĩane rü 
taxũtáma nawa pengexmagü. Erü 
ngẽma chixexü̃ i nua pexüxü̃ rü 
nataxüchi, rü ngẽmaca̱x i guxü̃ma i 
nhaa ĩane rü nachixe. 11 Rü ngẽxguma 
chi ínanguxgu i wüxi i orearü uruü̃neta i 
doraxü̃mare ixuxü̃, rü nhaxgu: ‘Rü 
nhu̱xmax rü chama rü chanaxunagü rü 
marü name i peyaxaxüxü̃ ya wíũ rü 
tooma i axchiügü’ nhaxgu, rü pexca̱x rü 
ngẽma nixĩ i wüxi i mexü̃ma i orearü 
uruxü̃ ixĩxü̃”, nhanagürü ya Tupana. 
…… 
 
Chixexü̃ i ãẽ̱xgacügüchiga 
 
3
  
1 ¡Rü iperüxĩnüe, Pa 
Iraéutanüxü̃güarü Ãẽ̱xgacügüx! 
¿Rü tama ẽ̱xna pexna naxüxü̃ nax nüxü̃ 
pecuáxü̃ i ta̱xacü nixĩ i mexü̃ rü ta̱xacü 
nixĩ i chixexü̃? 2-3 Notürü i pemax rü 
naxchi pexai i ngẽma mexü̃ rü perü me 
nixĩ i ngẽma chixexü̃. Rü pema rü 
nhama woca imáxü̃rüxü̃ pexĩgü namaxã 
i chorü duü̃xü̃gü. Rü pema rü nhama 
woca icauxcha̱xmüxü̃rüü̃ãcü namaxã 
ipecua̱x. Rü peyacua̱i̱xgü rü nhama 
namachi i íxraxü̃gu chexexü̃ nax 
imuxraxü̃rüxü̃ namaxã pechopetü i 
ngẽma chorü duü̃xü̃gü. 4 Rü wüxi i 
ngunexü̃ rü tá nüxna pecagü ya perü 
Cori ya Tupana notürü i nüma rü 
taxũtáma pexü̃ nangãxü̃ga. Rü 
ngẽxguma i nüma rü tá pexcha̱xwa 
MIQUÉIAS 1 
– 
3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
628 
inicu̱x nagagu i ngẽma chixexü̃ i 
pexügüxü̃. 5 Rü ngẽma chorü duü̃xü̃gü 
rü nacüma i chixexü̃gu naxĩ nagagu i 
ngẽma orearü uruü̃güneta i doramaxã 
nangúexẽẽxü̃. Rü yíxema naxüwemüxe 
rü taãxẽ tümamaxã naxuegu. Notürü 
yíxema tama naxüwemüxe rü dai 
tümamaxã naxuegu. 
…… 
11 Rü daa ĩanearü ãẽ̱xgacügü i 
guxchaxü̃arü mexẽẽruxü̃ rü ngẽma nüxü̃́ 
naxütanüxü̃gaxica naxĩnü. Rü ngẽma 
chacherdótegü rü ngẽxguma nüxü̃́ 
tanaxütanüguxicatama tüxü̃ 
nangúexẽxẽ. Rü ngẽma orearü uruü̃gü 
rü ngẽxguma nüxü̃́ naxãtanügu rü 
taãxẽruxü̃ i orexü̃ nixu. Notürü guxü̃ma 
i nümagü rü nhanagürügüneta: “Rü Cori 
ya Tupana rü nataxü̃tagu rü taxuxü̃táma 
i chixexü̃ tüxü̃ nangupetü”, 
nhanagürügüneta. 12 Rü ngẽmaca̱x, Pa 
Ãẽ̱xgacügüx, rü pegagu tá nixĩ nax 
ĩchicüxü̃ yanguxuchixü̃ rü nachipexica 
ngẽ́ma inuãgüxü̃ ya yima ĩane ya 
Yerucharéü̃ ya ma̱xpǘne ya Chiã́ũwa 
ngexmane. Rü yima ma̱xpǘne ya 
Tupanapata nawa ngexmane rü wüxi i 
naane i ngẽxma rüxümarexü̃rüxü̃ tá 
nixĩ. 
 
Tupana rü tá duü̃xü̃güxü̃ 
inarüngüxmüexẽxẽ 
 
4
  
1 Rü yixcüra rü tá nawa nangu nax 
yima ma̱xpǘne ya Tupanapata 
nagu üxü̃ne rü tá guxü̃nema ya náigü ya 
ma̱xpǘnegüarü yexera natachiga. Erü 
ngẽ́ma Tupanapatawa tá naxĩ i guxü̃ma 
i nachixü̃anecüã̱xgü i duü̃xü̃gü nax nüxü̃ 
yacua̱xüü̃güxü̃ca̱x. 2 Rü muxũchixü̃tama 
i duü̃xü̃gü tá ngẽ́ma nangugü rü 
nhanagürügü tá: “¡Rü nua pexĩ rü ngĩxã 
daa ma̱xpǘnewa dauxü̃ taxĩgü nax nawa 
ingugüxü̃ca̱x ya yima Iraéutanüxü̃güarü 
Tupanapata nax nüma tüxü̃ 
nangúexẽẽxü̃ca̱x i ngẽma mexü̃ i 
nacüma nax ngẽmagu ixĩxü̃ca̱x!” 
nhanagürügü tá. Erü daa ma̱xpǘne ya 
Chiã́ũwa tá nixĩ ya Cori ya Tupana i 
tüxü̃ nangúexẽẽxü̃. Rü Yerucharéü̃wa tá 
nixĩ i ne naxũxü̃ i norü ore. 3 Rü nüma 
ya Cori ya Tupana tá nixĩ i namexẽẽãxü̃ 
i nachixü̃anegüarü guxchaxü̃gü rü woo i 
ngẽma nachixü̃anegü i yáxü̃wa 
ngẽxmagüxü̃arü guxchaxü̃gü. Rü ngẽma 
duü̃xü̃gü rü aiegumüaneruxü̃ tá 
nayaxĩgüxẽxẽ i norü taragü, rü yima 
norü wocaegü, rü tríguarü buxruxü̃ tá 
nayaxĩgüxẽxẽ. Rü taxuxü̃táma to i 
nachixü̃ane rü wena naxãxnegü nax 
togümaxã nügü nadaixü̃ca̱x rü 
taxúetáma texé tanangúexẽxẽ i 
daixchiga. 4 Rü guxãtáma taxũtáma 
muü̃eãcü tamaxẽ. Rü wüxíechigü rü tá 
tümaarü úwapechitagu, rü tümaarü 
fígupechitagu tarüngü̃. Rü nhaa ore rü 
noxrütama nixĩ ya yimá Cori ya Tupana 
ya guxãétüwa ücü. 5 Rü ngẽma togü i 
nachixü̃anecüã̱x i duü̃xü̃gü rü woo 
noxrütama tupanagünetaga naxĩnüegu, 
notürü i yixema rü guxü̃gutáma naga 
taxĩnüe ya yimá tórü Cori ya Tupana. 
 
Tupana tá ínananguxü̃xẽxẽ 
i norü duü̃xü̃gü 
6 Rü nüma ya Cori ya Tupana rü 
nhanagürü: “Yixcüra rü tá 
nachixü̃aneca̱x chanawoeguxẽxẽ i 
ngẽma chorü duü̃xü̃gü i Iraéutanüxü̃gü. 
Rü wüxiwa tá chanangexmagüxẽxẽ i 
ngẽma noxri to ga nachixü̃anegu 
MIQUÉIAS 3 
,  
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
629 
woonexü̃ rü turaexü̃ rü ipaexü̃. 7 Rü 
ngẽma woeguxü̃maxã wüxigu namaxã i 
ngẽma Yerucharéü̃wa yaxügüxü̃maxã tá 
wena ichanachixẽxẽ i wüxi i nachixü̃ane 
i poraxü̃. Rü chama ya Tupana rü 
guxü̃gutáma namaxã ichacua̱x i ngẽma 
chorü duü̃xü̃gü nawa ya yima ma̱xpǘne 
ya Chiã́ũ. 8 Rü cumax, Pa Yerucharéü̃ i 
Iraéutanüxü̃güarü Poxü̃chicaxü̃ Ixĩxe i 
Ma̱xpǘne ya Chiã́ũwa, rü wena táxarü 
guxü̃ i Iraéuanearü íanegüétüwa 
cungexma rü cuwa tá nixĩ i nangexmaxü̃ 
i nhaa nachixü̃anearü ãẽ̱xgacüpata”, 
nhanagürü ya Tupana. 
…… 
 
Tupana rü tá Iraéutanüxü̃güxü̃ 
naxüarü ãẽ̱xgacüã̱x 
 
5
  
2 Rü cumax, Pa Beréü̃ i Efráta 
ixĩxex, rü woo wüxi ya ĩane ya 
íxrane quixĩ natanüwa ya guxü̃nema ya 
Yudáanecüã̱x ya ĩanegü, notürü cugu 
tá nixĩ i nabuxü̃ ya yimá 
Iraéuanecüã̱xgüarü ãẽ̱xgacü ya 
woetama marü ngẽxmaechacü. 3 Rü 
nhu̱xmax ya Cori ya Tupana rü norü 
duü̃xü̃güna nixũgachi nax norü uanügü 
namaxã icuáxü̃ca̱x nhu̱xmatáta 
naxíraxacü i ngẽma nge i wüxi ya 
ngĩne tá ngĩxü̃́ ngẽxmacü. Rü 
ngẽxguma tá nixĩ i ngẽma 
Iraéutanüxü̃gü i to i nachixü̃anegügu 
woonexü̃ rü tá nachixü̃aneca̱x 
nawoeguxü̃ nax wüxiwa 
nangexmagüxü̃ca̱x namaxã i 
natanüxü̃gü ga nachixü̃anewatama 
yaxügüxü̃. 4 Rü nüma ya yimá 
Iraéutanüxü̃güarü ãẽ̱xgacü ya 
ínguchaü̃cü rü Cori ya Tupanaarü 
poramaxã rü norü üünemaxã tá ngẽma 
norü duü̃xü̃gümaxã inacua̱x. Rü ngẽma 
norü duü̃xü̃gü rü taxuca̱xtáma namuü̃e 
erü guxü̃táma i duü̃xü̃gü i nhama i 
naanewa ngẽxmagüxü̃ rü tá Cori ya 
Tupanaxü̃ nicua̱xüxü̃gü. 5 Rü nüma ya 
yimá ãẽ̱xgacü rü tá nanangüxmüexẽxẽ i 
duü̃xü̃gü. Rü ngẽxguma ngẽma 
Achíriaanecüã̱xgü tachixü̃anegu 
chocu̱xgu rü ãẽ̱xgacüpatagügu 
chocu̱xgu rü yimá ãẽ̱xgacü rü 
naxü̃tawa tá nanamugü i 7 i 
duü̃xü̃güarü daruü̃gü rü 8 i ãẽ̱xgacügü 
nax nüxü̃ naporamaegüxü̃ca̱x. 6 Rü 
nümagü rü norü taramaxã tá nixĩ i 
Niróyichixü̃ane i Achíriaanemaxã 
inacua̱xgüxü̃. Rü tá tüxü̃ ínanguxü̃xẽxẽ 
naxme̱xwa i ngẽma Achíriaanecüã̱xgü i 
tórü naanegu chocuxü̃ rü tüxna 
yapugüxü̃. 
…… 
 
Ngẽma Cori ya Tupana duü̃xü̃güaxü̃́ 
naxwa̱xexü̃ 
 
6
  
6 ¿Rü ta̱xacümaxã tá nüxü̃ 
chayarücua̱xüxü̃ ya yimá Cori ya 
Tupana ya dauxü̃cüã̱x? ¿Ẽ̱xna wocaxacü 
i wüxi i taunecü nüxü̃́ ngẽxmaxü̃ tá 
naxca̱x chiguxü̃ nax ngẽmamaxã nüxü̃ 
chicua̱xüüxü̃ca̱x? 
…… 
8 Rü nüma ya Cori ya Tupana rü 
marü cumaxã nüxü̃ nixu, Pa Duü̃xü̃x, i 
ta̱xacü nixĩ i nape̱xewa mexü̃ rü 
ta̱xacü nixĩ i ngẽma cuxü̃́ 
nanaxwa̱xexü̃. Rü ngẽma cuxü̃́ 
nanaxwa̱xexü̃ nixĩ nax mexü̃ cuxüxü̃ rü 
quixaixcumaxü̃ rü tama cugü 
quicua̱xüxü̃ãcüma naga cuxĩnüxü̃ ya 
curü Tupana. 
…… 
MIQUÉIAS 4 
– 
6 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
630 
 
Iraéutanüxü̃arü ãẽ̱xgacügü rü chixri 
norü duü̃xü̃gümaxã inacua̱x 
 
7
  
2 Rü nhama i naanewa rü marü 
nataxuma i duü̃xü̃ i mexü̃gu 
rüxĩnüxü̃ rü Tupanamaxã ixaixcumaxü̃. 
Rü ngẽxguma guxchaxü̃ ngẽxmagu, rü 
guxü̃ma rü ínamemare nax nügü 
nadaixü̃. Rü wüxichigü rü naxca̱x nadau 
nax nhuxãcü guxchaxü̃ togueca̱x 
naxüxü̃. 3 Rü nümagü rü nüxü̃ 
nicua̱xüchi nax naxügüãxü̃ i 
guxchaxü̃gü. Rü ngẽma ãẽ̱xgacügü rü 
naxca̱x ínacagü nax nüxü̃́ 
naxütanügüaxü̃. Rü ãẽ̱xgacügü i 
guxchaxü̃arü mexẽẽruxü̃ rü ngẽma nüxü̃́ 
naxütanüxü̃étüwaama naxü. Rü ngẽma 
ãẽ̱xgacügü i nachixü̃anemaxã icua̱xgüxü̃ 
rü tümamaxã inacua̱xgü ya norü 
duẽxẽgü i ngẽma nüma 
nanaxwa̱xexü̃ãcüma, rü ngẽmaãcü 
nanachixexẽxẽ ya norü ĩane. 
…… 
6 Rü ngẽma nanegü rü tauxü̃táma 
nanatüga naxĩnüe, rü ngẽma ingexü̃ i 
naxacügü rü naémaxã tá nanue. Rü 
ngẽma naneã̱xgü rü na̱xẽgüchi tá naxai. 
Rü ngẽma tümaarü uanü ixĩgüxü̃ rü 
tümatanüxü̃ tátama nixĩgü. 
 
Tupana rü tüxü̃ narüngü̃xẽẽ 
7 Notürü i chamax rü Cori ya 
Tupanaarü ngü̃xẽẽca̱x tá chadau. Rü tá 
nagu chayaxõ ya yimá Tupana ya chorü 
poxü̃ruxü̃ ixĩcü, erü nüma rü tá choxü̃ 
naxĩnü. 8 Pa Torü Uanügüx ¡tauxü̃́ i 
petaãxẽgüxü̃ nax guxchaxü̃ toxü̃ 
ngupetüxü̃! Erü woo itayayixgu rü wena 
táxarü ítarüdagüama. Rü woo ẽanexü̃wa 
tangexmagügu i nhu̱xmax, rü 
nümatama ya Cori ya Tupana rü torü 
omü nixĩ. 9 Rü aixcuma chixexü̃ taxü 
Cori ya Tupanape̱xewa, rü ngẽmaca̱x 
nhu̱xmax nax toxü̃ napoxcuexü̃ rü tá 
yaxna namaxã taxĩnüe. Rü nüma rü tá 
toxü̃ ínapoxü̃ nüxna i guxü̃ma i torü 
uanügü, rü tá nanapoxcue naxca̱x i 
ngẽma chixexü̃ i tomaxã naxügüxü̃. Rü 
nüma ya Tupana rü tá ẽanexü̃wa toxü̃ 
ínanguxü̃xẽxẽ rü ngóonexü̃wa tá toxü̃ 
nagagü. Rü tá toxü̃ nanawe̱x nax 
nhuxãcü torü uanügüxü̃ naporamaexü̃ 
—nhanagürü ga Miquéa. 
……  
MIQUÉIAS 7 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
631 
 
Nanu ga Tupana 
 
1
  
1 Rü nhaa nixĩ ga yema ore ga Naṹ 
ga ĩane ga Ércucüã̱x Tupanaxü̃tawa 
nayaxuxü̃ ga yexguma nüxü̃ nüxü̃ 
nacua̱xẽẽgu. Rü yema ore rü ĩane ga 
Níniwearü poxcuchiga nixĩ. 2 Rü nüma 
ya Cori ya Tupana rü poraãcü nüxü̃́ 
tachu̱xu ya yíxema nüxü̃ ngechaü̃güxe 
rü ngẽmaca̱x tüxü̃ napoxcue ya yíxema 
tama naga ĩnüxe. Rü ngẽma norü 
uanügümaxã rü nanu. 3 Rü nüma ya Cori 
ya Tupana rü woo nax naporaxü̃ notürü 
yaxna duü̃xü̃gümaxã naxĩnü. Notürü 
yíxema chixexü̃ ǘxe rü tama nüxü̃ 
narüngüma nax tüxü̃ napoxcuxü̃. Rü 
nüma rü inanawe̱x i norü pora nawa ya 
yimá poracü ya buanecü. Rü ngẽma 
caixanexü̃gü rü nhama nacutügüarü 
ca̱i̱xãchite̱xexü̃rüxü̃ nixĩgü. 
…… 
6 ¿Rü texé tá yaxna namaxã taxĩnü ega 
tümamaxã nanuxgu ya Tupana? ¿Rü 
texé tá naétüwa tamaxama i ngẽma 
norü nu? Erü ngẽma norü nu rü 
üxüemaarü naiẽmaxü̃rüxü̃ nixĩ. Rü 
ngẽxguma nanuxgu rü yimá nutagü ya 
taxüchicü rü narüngǘxtegü. 7 Rü nüma 
ya Cori ya Tupana rü namecüma. Rü 
ngẽxguma guxchaxü̃ ínguxgu rü nüma 
nixĩ i tüxna nadauxü̃. Rü nüma rü tüxü̃ 
ínapoxü̃xü̃ ya guxãma ya yíxema nagu 
yaxõgüxe. 8 Notürü ya yíxema norü 
uanügü rü tá tüxü̃ nadai nhama dexá 
tümaétü inhaxü̃chiüxü̃rüxü̃, rü 
ẽanexü̃wa tá tangexmagü. 9 ¿Rü 
ta̱xacürü chixexü̃ nixĩ i Cori ya 
Tupanape̱xewa nagu perüxĩnüexü̃? Rü 
nüma rü noxtacüma tá pexü̃ 
inayarüxoxẽxẽ. Rü ngẽxma tá nayacua̱x 
nax namaxã perüxuanügüxü̃. 
…… 
 
2
  
1 Pa Níniwecüã̱xgüx, rü ngẽma 
pexü̃ yadaixü̃ rü marü pexca̱x 
inaxĩãchi. ¡Rü perü dauxü̃taeruü̃chicawa 
rü penamugü i dauxü̃taeruü̃gü! ¡Rü perü 
namagüwa rü pedauxü̃taegü! ¡Rü 
pegüxünegu penaxǘ i ngẽma perü tara! 
¡Rü penanutaque̱xe i perü churaragü 
nax perü uanügümaxã pegü pedaixü̃ca̱x! 
2 Yerü ga pemax rü penadeãcu ga 
Iraéuane rü Yudáane rü nhama úwa ga 
ngechacüüxü̃rüü̃ãcü yéma penawogü. 
Notürü nüma ya Cori ya Tupana rü tá 
wena ínanadagüxẽxẽ nax noxrirüxü̃ 
naporaexü̃ca̱x ga yexguma noxri tauta 
 
NAUM 
 
(Naṹ) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
632 
penadeãcugurüxü̃. 3 Rü ngẽma perü 
uanügüarü poxü̃ruxü̃ rü nadáutachinü, 
rü nidáuxchiru i norü churaragü. Rü 
ínamemare nax pexü̃ nadaixü̃ rü yima 
naweü̃gü rü nhama üxüarü 
ya̱u̱xraemarüxü̃ nixĩgü, rü ngẽma norü 
cowarugü rü nanaxĩ̱xãchiãxẽtanü. 
…… 
5 Rü nüma ya perü ãẽ̱xgacü rü norü 
churaragüeruca̱x naca rü nüma i 
ngẽma norü churaragüeru rü 
nhu̱xãẽãcü inaxü̃ãchi. Rü nügümaxã 
narübuxmü nax naxtapü̱xna nax 
yadaugüxü̃ca̱x. 6 Notürü yema norü 
uanügüca̱x rü marü natauxcha nax 
nachocuxü̃ erü ngẽma naxtapü̱xarü ĩã̱x 
i natüwaama üxü̃ rü niwãxna, rü marü 
taxucürüwama ítayachaxãchixẽxẽ i 
ngẽma dexá, rü ngẽmaca̱x ya yima 
ãẽ̱xgacüpata rü niwa̱x. 7 Rü ngẽma 
ãẽ̱xgacü naxma̱x rü to i nachixü̃anewa 
ngĩxü̃ nagagü namaxã i ngĩxü̃taxü̃gü. 
Rü nhama muxtucurüxü̃ 
iyaxaxunetanügü rü ngĩgü 
napaxremügüãcüma ixauxe. 
……  
NAUM 2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
633 
 
Abacúqui rü nidexa naxca̱x nax 
chixexü̃ ngupetüxü̃ 
 
1
  
1 Nhaa nixĩ ga yema ore ga Cori ya 
Tupana rü orearü uruxü̃ ga 
Abacúquixü̃ nawéxü̃. 2 Rü nüma ga 
Abacúqui rü nhanagürü: —Pa Corix 
¿nhuxguxüratáta nixĩ i choxü̃ cuxĩnüxü̃ 
nax yexü̃cürü tagaãcü cuxna 
chacaechaxü̃ nax toxü̃ curüngü̃xẽẽxü̃ca̱x 
notürü i cuma rü tama choxü̃ cuxĩnü? 
¿Rü nhuxguxüratáta i tagaãcü cumaxã 
nüxü̃ chixuechaxü̃ naxca̱x nax 
yanaxoxü̃ca̱x i ngẽma dai i totanüwa 
ngẽxmaxü̃ notürü i cuma rü tama nua 
cuxũ nax nawa toxü̃ ícunguxü̃xẽẽ̱xü̃ca̱x? 
3 ¿Rü tü̱xcüü̃ choxü̃ nüxü̃ cudauxẽxẽ i 
nhaa taxü̃ i guxchaxü̃ rü chixexü̃ i 
guxü̃wama ngẽxmaxü̃? Rü choxü̃ 
ínachomaegu i duü̃xü̃gü i chixexü̃ 
ügüxü̃ rü máetagüxü̃. Rü guxü̃wama i 
duü̃xü̃gü rü nügümaxã nanue rü nügü 
nadai. 4 Rü duü̃xü̃gü rü tama aixcuma 
nagu namaxẽ i ngẽma tochixü̃anearü 
mugü. Rü ngẽma mugü i duü̃xü̃güétüwa 
idexaxü̃ rü tama naga naxĩnüe. Rü 
ngẽma duü̃xü̃gü i chixri maxẽxü̃ rü tüxü̃ 
napoxcu ya yíxema mexü̃ ügǘxe. Rü 
ngẽmaãcü ínayatóxẽẽgü i ngẽma 
aixcuma we̱xguxü̃ —nhanagürü. 
 
Cori ya Tupanaarü ngãxü̃ga 
5 Rü nüma ga Cori ya Tupana rü 
Abacúquixü̃ nangãxü̃ rü nhanagürü: 
—¡Dücax, nüxü̃ pedau i ngẽma 
nachixü̃anegü i pexü̃ íchomaeguãchixü̃ 
nax ta̱xacü nüxü̃ ngupetüxü̃! ¡Rü nüxü̃ 
pedau rü peba̱i̱xãchie! Erü ngẽma tá 
chaxüxü̃ rü pema rü taxũchima 
peyaxõgü woo ega texé pemaxã nüxü̃ 
ixuxgu. 6 Rü chama rü tá 
ichanachigüxẽxẽ i ngẽma 
Caudéutanüxü̃gü (i Babiróniaanecüã̱x) 
nax guxü̃wama dai naxügüxü̃ca̱x. Rü 
nümagü rü duü̃xü̃gü i tama togü i 
duü̃xü̃güxü̃ ngechaü̃güxü̃ nixĩgü, rü 
ínamemaregü nax nayauxanegüaxü̃ca̱x i 
ngẽma naanegü i tama noxrü ixĩxü̃ 
—nhanagürü ga Tupana. 
…… 
 
Abacúqui rü wenaxarü 
Tupanamaxã narüxutaga 
12 —Dücax, Pa Corix, Pa Chorü 
Tupanax ¿tama ẽ̱xna i cuma i 
guxü̃guma cungexmaechaxü̃? Erü cuma 
 
HABACUQUE 
 
(Abacúqui) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
634 
rü üünecü rü taguma yucü quixĩ. Pa 
Corix, Pa Chorü Poxü̃ruxü̃x, cuma nixĩ i 
pora nüxna cuxãxü̃ i ngẽma 
Caudéutanüxü̃gü nax nawa 
cuyanguxẽẽxü̃ca̱x i ngẽma curü poxcu i 
toxca̱x ixĩxü̃. 13 Rü cumax, Pa Tupanax, 
nax aixcuma üünecü nax quixĩxü̃ rü 
tama yaxna namaxã cuxĩnü i ngẽma 
chixexü̃ rü tama namaxã cutaãxẽ i 
ngẽma duü̃xü̃gü i chixexü̃ ügüxü̃. ¿Rü 
nhuxũcürüwa i cunangexrü rü taxu 
nhacurügümare i nhu̱xmax nax toxü̃ 
nadaixü̃ i ngẽma Caudéutanüxü̃gü i torü 
yexera chixexü̃ ügüxü̃? —nhanagürü ga 
Abacúqui. 
…… 
 
Ore ga Cori ya Tupana Abacúquixü̃ 
nüxü̃ cua̱xẽẽxü̃ 
 
2
  
1 Rü nüma ga Abacúqui rü 
nhanagürü: —Chama rü nhama 
wüxi i dauxü̃taexü̃rüxü̃ tá ichaxuãxẽ, rü 
tá ichadawenü nax ngẽmaãcü nüxü̃ 
chacuáxü̃ca̱x rü ta̱xacümaxã choxü̃ 
nangãxü̃ ya Tupana naxca̱x i ngẽma nax 
namaxã charüxutagaxü̃ —nhanagürü. 
2 Rü nüma ga Cori ya Tupana rü choxü̃ 
nangãxü̃ rü nhanagürü: —¡Wüxi i 
mürapewatachinügu naxümatü i ngẽma 
tá cuxü̃ chawéxü̃ nax ngẽmaãcü 
tauxchaãcü duü̃xü̃gü nüxü̃ 
daumatüxü̃ca̱x! 3 Rü nhu̱xmax rü taxũta 
nawa nangu nax yanguxü̃ ga yema cuxü̃ 
chawéxü̃. Notürü taxũtáma 
nangupetümare nax yanguxü̃. ¡Cumax rü 
mea ínanguxẽxẽ ega woo tama paxa 
yanguxgu! Erü aixcuma tá ningu i 
ngẽxguma norü ngunexü̃wa nanguxgux. 
4 ¡Rü naxümatü i nhaa ore! “Ngẽma 
duü̃xü̃gü i chixexü̃ ügüxü̃ rü nügü 
nicua̱xüxü̃gü. Notürü yíxema chape̱xewa 
imexe rü tá tamaxẽ erü chamaxã 
tixaixcumagü” —nhanagürü ga Tupana. 
…… 
 
Ngẽma Caudéutanüxü̃gümaxã tá 
ngupetüxü̃ 
8 Dücax, Pa Caudéutanüxü̃güx, pema 
rü muxü̃ma ga nachixü̃anegümaxã 
poraãcü chixexü̃ pexü, rü penadeãcu ga 
norü ĩanegü. Notürü i nhu̱xmax rü 
ngẽma nachixü̃anegü rü tá pexca̱x nügü 
nanutaque̱xe rü tá nüxí perü ĩanegü 
nadeãcugü yema pema 
penadeãcuxü̃rüxü̃. Rü ngẽmaãcü tá 
nüxü̃́ peyangutanüxẽxẽ ga yema máeta 
ga norü ĩanegüwa pexüxü̃. 
…… 
12 Rü wüxi i taxü̃ i ãũcümaxü̃wa 
pengexmagü, Pa Caudéutanüxü̃güx, 
yerü penadai ga duü̃xü̃gü rü penapuxü̃ 
ga norü yemaxü̃gü nax yemaacü perü 
ĩanegü pexügüxü̃ca̱x. 13 Rü nape̱xewa ya 
Cori ya Tupana ya guxãétüwa 
ngẽxmacü rü ngẽma perü puracü i nagu 
pipaexü̃ rü notüca̱xmamare nixĩ. Erü 
guxü̃ma i ngẽma pexüxü̃ rü üxüwa tá 
nayagu. 
…… 
20 Notürü nüma ya Cori ya Tupana rü 
napata ya üünenewa nangexma. Rü 
guxãma i pema i nhama i naanecüã̱x rü 
name nixĩ i nape̱xewa pechianegümare. 
 
Abacúquiarü yumüxẽ 
 
3
  
1 Rü nhaa nixĩ ga norü yumüxẽ ga 
orearü uruxü̃ ga Abacúqui: 2 “Pa 
Corix, Pa Tupanax, rü ngẽma nüxü̃ 
chaxĩnüxü̃ i cuchiga rü nachiga ga 
guxü̃ma ga yema cuxüxü̃ rü poraãcü 
HABACUQUE 1 
– 
3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
635 
choxü̃ nagu narüxĩnüxẽxẽ nax nhuxãcü 
cuxüünexü̃. ¡Rü torü maxü̃wa naxü i 
ngẽma mexü̃ ga yema ü̃pa cuxüxü̃ nax 
ngẽmaãcü i toma rü ta nüxü̃ 
tacuáxü̃ca̱x! Rü woo tomaxã nax cunuxü̃ 
notürü ¡toxü̃ nawe̱xama nax nhuxãcü 
cuxü̃́ tangechaü̃tümüxü̃güxü̃! 3 Rü nüxü̃ 
chadau ya Cori ya Tupana i 
Temáü̃anewa ne naxũxü̃ nawa ya yima 
Paráũarü ma̱xpǘne. Rü dauxü̃guxü̃ i 
naane rü norü üünemaxã nanapá. Rü 
guxü̃ i nhama i naanewa rü nüxü̃ 
nicua̱xüxü̃gü. 4 Rü iya̱u̱xraemacüüxü̃gu 
ngẽ́ma ne naxũ. Rü naxme̱xwa ínaxũxũ i 
omüema. Rü ngẽmawa nango̱x i ngẽma 
norü pora. 
…… 
13 Rü cuma rü dauxü̃wa ícuxũxũ nax 
curü duü̃xü̃güxü̃ ícupoxü̃xü̃ca̱x, rü nüxü̃ 
nax curüngü̃xẽẽxü̃ca̱x ya yimá ãẽ̱xgacü 
ya cumatama nüxü̃ cuxunetacü. Rü 
cuma rü cuyama̱x i ngẽma duü̃xü̃ i 
chixexü̃ üxü̃ nhama wüxi ya ĩpatagu 
ipogüxü̃rüxü̃. 
…… 
16 Rü yexguma nüxü̃ chaxĩnügu ga 
yema ãũcümaxü̃ ga cuxüxü̃ rü chamuü̃, 
rü poraãcü chidu̱xruchicüra. Rü 
taxucürüwa ichachi rü guxü̃ma i 
chaxune rü inayaturaãchi. Notürü woo 
ngẽmaãcü nax yixĩxü̃ rü mea tá 
íchanangu̱xẽxẽ i ngẽma ngunexü̃ i 
Tupana tá nagu guxchaxü̃ naxca̱x 
ínguxẽẽxü̃ i ngẽma churaragü i chixexü̃ 
tamaxã ügüxü̃. 17-18 Rü woo i ngẽma 
fígunecü rü yangechacugu, rü woo i 
ngẽma úwa rü ngẽma oríwa rü 
nangearü oõ̱xgu, rü ngẽma naanegü rü 
taxuxü̃ma nawa rüxüxgu, rü woo 
nayuegu i ngẽma carnérugü i 
nachitaxü̃wa, rü marü nataxuxguma i 
ngẽma wocagü i naxpǘü̃wa, notürü i 
chamax rü Cori ya Tupana ya chorü 
maxẽẽruü̃maxã tá chataãxẽ. 19 Erü nüma 
ya Cori ya Tupana rü pora choxna naxã, 
rü nhama wüxi i cowü i poraxü̃rüxü̃ 
choxü̃ naporaxẽxẽ. Rü wüxi ya 
ma̱xpǘneétüwa tá choxü̃ naga rü ngẽ́ma 
tá choxna nadau nax taxuxü̃ma choxü̃ 
naxüpetüxü̃ca̱x.”  
HABACUQUE 3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
636 
 
Tupana rü Yudáanecüã̱xgüxü̃ tá 
napoxcue 
 
1
  
1 Rü nhaa nixĩ ga ore ga Cori ya 
Tupana Chofoníamaxã nüxü̃ ixuxü̃ 
ga yexguma Yochía ga Amóũ nane 
ãẽ̱xgacü ixĩxgu ga Yudáanewa. Rü nüma 
ga Chofonía rü Cúsi nane nixĩ, rü Cúsi 
rü Yedaría nane nixĩ, rü Yedaría rü 
Amaría nane nixĩ, rü Amaría rü 
Echequía nane nixĩ. 2 Rü ngẽma norü ore 
i Cori ya Tupana rü nhanagürü: 
“Noxtacüma tá ichayanaxoxẽxẽ i 
guxü̃ma i ta̱xacü i nhama i naanewa 
ngẽxmagüxü̃. 3 Rü tá ichayanaxoxẽxẽ i 
duü̃xü̃gü, rü naexü̃gü, rü ngẽxgumarüxü̃ 
tá ta i werigü, rü choxnigü. Rü tá 
naxca̱x íchayagoõchi i ngẽma 
chixexü̃arü üruü̃gü, rü tá chanadai. Rü 
tá ichayanaxoxẽxẽ i guxü̃ma i duü̃xü̃gü i 
nhama i naanewa rü taxuxü̃táma 
ínayaxü.” Rü ngẽma nixĩ i nüxü̃ yaxuxü̃ 
ya Cori ya Tupana. 4 Rü nüma ya Cori 
ya Tupana rü nhanagürü ta: 
“Yudáanecüã̱xétü tá poxcumaxã 
chawéxme̱x. Rü ngẽxgumarüxü̃ tá ta 
poxcumaxã naétü chawéxme̱x i guxü̃ma 
i duü̃xü̃gü i Yerucharéü̃wa maxẽxü̃. Rü 
tá ichayanaxoxẽxẽ i ngẽma tupananeta i 
Baáchicüna̱xã namaxã i norü tupaucagü 
rü norü chacherdótegü. Rü ngẽmaãcü rü 
woo i naégagü i ngẽma chacherdótegü 
rü taxúetáma nüxna tacua̱xãchi. 5 Rü tá 
chanadai i ngẽma duü̃xü̃gü i norü ĩarü 
dauxnagu ĩgüxü̃ nax nüxü̃ 
yacua̱xüü̃güxü̃ca̱x ya üa̱xcü rü 
tauemacü rü woramacurigü. Rü 
ngẽxgumarüxü̃ tá ta chanadai i ngẽma 
chauégagu norü tupananeta i Micóü̃xü̃ 
icua̱xüü̃güxü̃. 6 Rü ngẽxgumarüxü̃ tá ta 
ichayanaxoxẽxẽ i ngẽma duü̃xü̃gü i 
choxna ixĩgachixü̃, rü tama cha̱u̱xca̱x 
daugüxü̃ rü tama choxna cagüexü̃ ega 
ta̱xacü nanaxwa̱xegügu”, nhanagürü. 
7 ¡Rü Cori ya Tupanape̱xewa perüchiane! 
Erü ngẽma norü ngunexü̃ i ãũcümaxü̃ i 
nagu tá tüxü̃ napoxcuexü̃ rü marü 
ningaica. Rü nüma rü ínanamexẽxẽ nax 
nadaiaxü̃ca̱x i ngẽma nüxna 
ixĩgachitanüxü̃. Rü nüma rü marü 
nüxna naxu i ngẽma tá nadaixü̃. 8 Rü 
nüma ya Cori ya Tupana rü nhanagürü: 
“Ngẽma ngunexü̃ i nagu tá nadaiaxü̃ i 
ngẽma duü̃xü̃gü rü tá chanapoxcue i 
ngẽma Yudáanearü ãẽ̱xgacügü rü 
ngẽma ãẽ̱xgacügü nanegü rü guxü̃ma i 
 
SOFONIAS 
 
(Chofonía) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
637 
ngẽma chorü duü̃xü̃gü i to i 
nachixü̃anearü tupananetaxü̃ 
icua̱xüü̃güxü̃. 
…… 
12 Rü ngẽma ngunexü̃gu rü omümaxã 
guxü̃wama i Yerucharéü̃wa tá mea 
naxca̱x chadau i ngẽma duü̃xü̃gü i 
chixexü̃ ügüxü̃. Rü tá chanapoxcue i 
ngẽma duü̃xü̃gü i nhama wíũ ya 
íchaxchixü̃marecürüxü̃ ixĩgüxü̃. Rü 
nümagü rü inarüchomare rü taxuguma 
narüxĩnüe rü nügümaxãtama 
nhanagürügü: ‘Nüma ya Cori ya Tupana 
rü taxuxü̃táma i mexü̃ rüe̱xna chixexü̃ 
tamaxã naxü’, nhanagürügü”, 
nhanagürü ya Tupana. 
…… 
 
2
  
1 ¡Rü pengutaque̱xegüx, Pa 
Duü̃xü̃gü i Tama Ãneexü̃ 
Cua̱xgüxü̃x, rü Tupanaca̱x pedaugü! 
2 ¡Rü nüxü̃ perüxoe i ngẽma chixexü̃ i 
Tupanape̱xewa pexügüxü̃! ¡Rü naga 
pexĩnüe nhama rü ta nangema i 
ngunexü̃ naxü̃pa nax pexü̃ ínawogüxü̃ 
nhama maxẽchapa̱xa buanecü ngexta 
cuexü̃rüxü̃, rü naxü̃pa nax nawa 
nanguxü̃ i ngẽma ngunexü̃ i ãũcümaxü̃ i 
norü numaxã nagu pexü̃ napoxcuexü̃! 
3 Rü ngẽmaca̱x name nixĩ i naxca̱x 
pedaugü, Pa Guxãma i Aixcuma 
Nape̱xewa Mecümagüxe rü Naga 
Ĩnüexex. ¡Rü mea nape̱xewa pemaxẽ! 
Rü bexmana ngẽmaãcü nüma tá pexü̃ 
ínapoxü̃ i ngẽma ngunexü̃ i nagu poxcu 
ínguxgu. 
…… 
8-9 Rü nüma ya Cori ya Iraéutanüxü̃arü 
Tupana ya guxãétüwa ngẽxmacü rü 
nhanagürü: “Marü nüxü̃ chaxĩnü nax 
nhuxãcü ngẽma Moábitanüxü̃gü rü 
Amóũtanüxü̃gü chorü duü̃xü̃güchiga 
chixri yadexagüxü̃. Erü nümagü rü 
chorü duü̃xü̃gümaxã naguxchigagü rü 
tümaarü naanegu nachocu. Rü 
ngẽmaca̱x i chama rü chauégagutama 
nüxü̃ chixu rü tá chayanaxoxẽxẽ i 
ngẽma Moábitanüxü̃gü rü 
Amóũtanüxü̃gü guma ĩanegü ga 
Chodómarüxü̃ rü Gomórarüxü̃. Rü 
ngẽma norü naane rü tá chuxchuxü̃necü 
chayanguxuchixẽxẽ. Rü tá nayucüraane 
rü taxuxü̃táma i ta̱xacürü nanetü nawa 
narüxü, rü guxü̃gutáma 
nachipétüanemare. Rü ngẽma chorü 
duü̃xü̃gü i to i nachixü̃anewa gagüxü̃wa 
íyaxügüxü̃ rü tá nanayauxgü i ngẽma 
Moábitanüxü̃gü rü Amóũtanüxü̃güarü 
naanegü rü noxrü tá nixĩ.” 
…… 
 
Ngẽma duü̃xü̃gü i Yerucharéü̃wa 
yaxügüxü̃ rü tá Tupanaaxü̃́ 
nayaxõgü 
 
3
  
12 Rü nüma ya Cori ya Tupana rü 
nhanagürü: “Pa Yerucharéü̃x, cuwa 
tá chayaxügüxẽxẽ i duü̃xü̃gü i 
mecümaxü̃ i chauga ĩnüexü̃. Rü nümagü 
rü tá chagu nayaxõgü. 13 Rü ngẽma 
Iraéutanüxü̃gü i Yerucharéü̃wa 
yaxügüxü̃ rü taxũtáma chixri 
natanüxü̃gümaxã inacua̱x, rü taxũtáma 
doraxü̃ nixugüe rü tagutáma texéxü̃ 
nawomüxẽẽgü. Rü mea tá ínachibüe, rü 
tama namuü̃eãcüma tá inarüngü̃gü”, 
nhanagürü. 
 
Tupana rü tá nanataãxẽxẽxẽ i 
Yerucharéü̃cüã̱xgü 
14 ¡Rü pewiyaegü, Pa Duü̃xü̃gü i 
Chiã́ũcüã̱x! ¡Rü taãxẽãcü picagüxü̃, Pa 
SOFONIAS 1 
– 
3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
638 
Iraéuanecüã̱xgüx! ¡Rü petaãxẽ, Pa 
Yerucharéü̃cüã̱xgüx, rü guxü̃nema ya 
perü maxü̃nemaxã petaãxẽgü! 15 Erü 
nüma ya Cori ya Tupana rü marü 
ínayachaxãchi nawa i ngẽma poxcu i 
pemaxã naxueguxü̃ rü marü ínanawoxü̃ 
i ngẽma perü uanügü. Rü nüma ya Cori 
ya Tupana ya perü ãẽ̱xgacü rü 
petanüwa nangexma, rü ngẽmaca̱x 
marü taxuca̱xma pemuü̃e. 16 Rü ngẽma 
ngunexü̃gu rü duü̃xü̃gü rü 
Yerucharéü̃cüã̱xmaxã tá nüxü̃ nixu rü 
nhanagürügü tá: “¡Petaãxẽgü, Pa 
Chiã́ũcüã̱xgüx, rü tauxü̃́ i muü̃maxã 
pidu̱xruexü̃! ¡Rü tauxü̃́ i pegü 
peturaexẽẽxü̃! 17 Erü nüma ya Cori ya 
perü Tupana ixĩcü, rü petanüwa 
nangexma, rü nüma rü poracü nixĩ, rü 
pexü̃ tá namaxẽxẽxẽ. Rü nüma ya Cori 
ya Tupana rü tá pemaxã nataãxẽ. Rü 
ngẽma pexü̃ nax nangechaü̃xü̃gagu rü 
ngexwaca̱xü̃xü̃ i maxü̃ tá pexna naxã. 
Rü ngẽma nax pemaxã nataãxẽxü̃ rü 
norü taãxẽmaxã tá nawiyae”, 
nhanagürügü tá. 
…… 
20 Rü nüma ya Cori ya Tupana rü 
nhanagürü pexü̃: “Rü ngẽma 
ngunexü̃gügu rü pechixü̃anegu tá pexü̃ 
chanutaque̱xexẽxẽ. Rü ngẽma perü 
naanewa rü tá pexü̃ charüngü̃xẽẽ nax 
wena mea pexü̃ nangupetüxü̃ca̱x. Rü 
ngẽmaãcü tá petachiga nape̱xewa i 
guxü̃ma i duü̃xü̃gü i nhama i naanewa 
ngẽxmagüxü̃. Rü chama ya Cori ya 
Tupana nixĩ i nüxü̃ chixuxü̃ i ngẽma”, 
nhanagürü pexü̃. 
……  
SOFONIAS 3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
639 
 
Tupana nüxna namaxã nacua̱xãchi 
nax naxügüãxü̃ca̱x ya napata 
 
1
  
1 Rü yexguma taxre ga taunecü 
ãẽ̱xgacü yixĩxgu ga Daríu, rü norü 
6 ga tauemacüarü ügügu, rü nüma ga 
Cori ya Tupana rü norü orearü uruxü̃ ga 
Ayéuwa nidexa. Rü nüxna nanaxã ga 
ore ga Yudáanecüã̱xarü ãẽ̱xgacü ga 
Chorobabé ga Charatié naneca̱x ixĩxü̃ rü 
chacherdótegüarü ãẽ̱xgacü ga Yuchué 
ga Yochadáchi naneca̱x ixĩxü̃. 2-3 Rü 
nhaa nixĩ ga yema ore ga Ayéuwa nüxü̃ 
yaxuxü̃ ga nüma ga Cori ya Tupana ya 
guxü̃étüwa ngẽxmacü, rü nhanagürü: 
“Nhaa duü̃xü̃gü rü nüxü̃ nixugüe nax 
taxũta nawa nanguxü̃ nax wena 
naxügüãxü̃ca̱x ya chapata. 4 ¿Ẽ̱xna 
pexicatama penaxwa̱xexü̃ nax mexü̃ne 
ya ĩpatawa pemaxẽxü̃, rü yoxni ya yima 
chapata rü naxtapü̱x nügüétügu yixü̃ 
nax nachixexü̃? 5 Rü chamax ya Cori ya 
Tupana ya guxãétüwa ngẽxmaxe rü 
pemaxã nüxü̃ chixu: ¡Mea penangugü i 
pecümagü! 6 Rü pema rü muxü̃ma i 
penetü petogü notürü noxretama i norü 
o pibuxgü, pechibüe notürü tama pexü̃́ 
ningu, rü pexaxegü notürü 
peta̱xawaeama, rü pegü pedüxgü notürü 
taguma penaiwe. Rü yíxema puracüxe 
rü tanayauxtanü i tümaarü puracü 
notürü paxama tüxü̃́ nagu erü nhama 
chacu irügáuxü̃gu tananucuxü̃rüxü̃ nixĩ. 
7 Rü chama ya Cori ya Tupana ya 
guxãétüwa ngẽxmaxe, rü pemaxã nüxü̃ 
chixu: ¡Mea penangugü i pecümagü! 
8 ¡Rü dauxchitawa pexĩ rü ngẽ́ma 
mürapewa peyaxü̱x! ¡Rü nua penana rü 
ngẽmamaxã wena penaxü̱x ya yima 
chapata! Rü chama rü tá taãxẽãcü 
ngẽ́ma changexma rü ngẽ́ma tá 
ichanawe̱x i chorü üüne. 9 Rü pemax rü 
poraãcü pepuracüe nax pexü̃́ 
nangexmaxü̃ca̱x i muxü̃ i perü 
nanetüarü o, notürü noxretama nixĩ i 
ngẽma pibuxgüxü̃. Rü ngẽma penetüarü 
o i pechiü̃gu namaxã penguxü̃xü̃ rü 
wüxi i cue nhaxü̃maxã ichayanatauxẽxẽ. 
¿Rü tü̱xcüü̃ ngẽmaãcü nixĩ? Erü yima 
chapata rü naxtapü̱xica nügüétü nayi 
nax nachixexü̃ rü pemax rü 
pepataca̱xica pexoégaãxẽ. Rü chama ya 
Cori ya Tupana nixĩ i nüxü̃ chixuxü̃ i 
ngẽma. 10 Rü ngẽmaca̱x nixĩ i tama 
pexca̱x chanapuxẽẽxü̃ rü ngẽma 
waixümü rü tama mea pexü̃́ nayaxẽẽãxü̃ 
 
AGEU 
 
(Ayéu) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
640 
i penetügü. 11 Rü chama nixĩ ga 
íchananguxẽẽxü̃ ga nax yapagüanexü̃ ga 
peanewa rü ma̱xpǘnegüwa, rü 
trígunecü, rü úwanecü, rü oríwanecü rü 
guxü̃ma ga ta̱xacü ga petogüxü̃necüwa. 
Rü yema nax yapagüanexü̃gagu rü 
pexca̱x ínangu ga taiya rü perü 
wocagüca̱x rü ta”, nhanagürü ga 
Tupana. 12 Rü nüma ga Chorobabé rü 
Yuchué rü guxü̃ma ga togü ga duü̃xü̃gü 
rü aixcuma Tupanaga naxĩnüe yerü 
namuü̃e ga yexguma nüxü̃ naxĩnüegu ga 
yema ore ga Cori ya Tupana Ayéuwa 
nüxü̃ ixuxü̃. 13 Rü yexguma ga nüma ga 
Ayéu ga Cori ya Tupanaarü orearü 
uruxü̃, rü Cori ya Tupanaégagu 
duü̃xü̃gümaxã nidexa rü nhanagürü: 
“Nüma ya Cori ya Tupana rü nhanagürü 
pexü̃: ‘Chama ya Cori ya Tupana rü 
pexü̃tawa changexma’ ”, nhanagürü. 
14 Rü yemaacü nüma ga Cori ya Tupana 
rü nanataãxẽxẽxẽ ga Chorobabé ga 
Yudáanecüã̱xarü ãẽ̱xgacü, rü Yuchué ga 
chacherdótegüarü ãẽ̱xgacü rü guxü̃ma 
ga yema togü ga duü̃xü̃gü. Rü yexguma 
ga nümagü rü yéma naxĩ rü inanaxügüe 
nax naxügüãxü̃ ga guma napata ga Cori 
ya Tupana ya guxãétüwa ngẽxmacü. 
15 Rü yexguma taxre ga taunecü 
Pérchiaanearü ãẽ̱xgacü yixĩxgu ga 
Daríu, rü meama norü 6 ga 
tauemacüarü (setẽ́bru) 24 ga ngunexü̃ 
nixĩ ga inaxügüãxü̃ ga nax wena 
namexẽẽgüaxü̃ ga guma Tupanapata. 
 
Ngexwaca̱xü̃ne ya 
 
Tupanapata rü namexechi 
 
2
  
1 Rü gumá 7 ga tauemacü (utúbru) 
rü norü 21 ga ngunexü̃gu, rü nüma 
ga Cori ya Tupana rü wenaxarü orearü 
uruxü̃ ga Ayéumaxã nidexa. 2 Rü 
nanamu nax Chorobabémaxã, rü 
Yuchuémaxã, rü guxü̃ma ga yema togü 
ga duü̃xü̃gümaxã nüxü̃ yaxuxü̃ca̱x ga 
norü ore ga nhaxü̃: 3 “¿Texé i petanüwa 
rü nüxna cua̱xãchixü̃ ga nax 
nanhuxraxü̃xü̃ ga chapata ga noxrix? 
Rü guma rü namexechi. Notürü 
nhu̱xmax nax nüxü̃ pedauxü̃ rü 
taxuwama name. 4 ¡Notürü nataãxẽ, Pa 
Chorobabé! ¡Rü nataãxẽ, Pa Yuchué ya 
Chacherdótegüarü Ãẽ̱xgacüx! ¡Rü 
petaãxẽgü Pa Guxü̃ma i Duü̃xü̃güx! ¡Rü 
pora pexüe rü pepuracüe! Erü chama ya 
perü Cori ya Tupana rü pexü̃tawa 
changexma. 5 Rü yexguma Eyítuanewa 
ínachoxü̃gu ga perü o̱xigü rü 
ichaxuneta rü ngẽma Chauãxẽ rü 
guxü̃gutáma pexü̃ naxümücü. Rü 
ngẽmaca̱x taxuca̱xma pemuü̃e i 
nhu̱xmax. 6-8 Erü íxraxü̃ nataxu nax 
chanaxĩã̱xãchixẽẽxü̃ i dauxü̃guxü̃ i 
naane, rü nhama i naane, rü ngẽma 
már, rü tá chanamuü̃exẽxẽ i guxü̃ma i 
nachixü̃anegü. Rü ngẽma togü i 
nachixü̃anegüarü duü̃xü̃gü rü nua tá 
nanana i norü diẽrugü rü úirugü. Rü 
ngẽmaãcü ya daa chapata rü tá 
namexechi. Rü chama ya Cori ya 
Tupana ya guxãétüwa ngẽxmaxe nixĩ i 
nüxü̃ chixuxü̃ i ngẽma erü choxrü nixĩ i 
guxü̃ma i diẽrugü rü úirugü. 9 Rü 
nhu̱xmax nax wena namexẽẽxü̃ ya daa 
chapata rü yexguma noxri naxü̱xguarü 
yexera tá namexechi. Rü ngẽxguma rü 
tá ichayanaxoxẽxẽ i guxü̃ma i nu i nhaa 
nachicawa, rü nua tá petaãxẽgü. Rü 
chama ya Cori ya Tupana ya guxãétüwa 
ngẽxmaxe nixĩ i nüxü̃ chixuxü̃ i ngẽma. 
…… 
AGEU 1 
,  
2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
641 
18-19 Rü nhu̱xmax daa taunecü rü norü 9 
ya tauemacüarü (diciémbre) 24 i 
ngunexü̃gu nixĩ i ipenaxügüxü̃ nax 
penanucuxü̃ ya yimá nutagü ya namaxã 
inaxügüne ya chapata. ¡Rü dücax, rü mea 
penangugü! Rü woo i nhu̱xmax rü 
nangearü oxõ̱x i perü trígu, rü úwagü, rü 
fígugü, rü boxragü rü oríwagü, notürü i 
nhu̱xmawena rü tá pexü̃ charüngü̃xẽẽ rü 
tagutáma pexü̃́ nataxu i ngẽma penetüarü 
o”, nhanagürü ya Tupana. 
……  
AGEU 2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
642 
 
Cori ya Tupana rü norü duü̃xü̃güna 
naxu nax naxca̱x nawoeguxü̃ca̱x 
 
1
  
1 Rü yexguma marü taxre ga 
taunecü ãẽ̱xgacü yixĩxgu ga Daríu 
rü meama norü 8 ga tauemacügu 
(nowẽ́bru) rü nüma ga Cori ya Tupana 
rü Yacaríamaxã nidexa. Rü nüma ga 
Yacaría rü Berequía nane nixĩ rü Ídu 
nixĩ ga norü o̱xi. Rü Tupana rü 
nhanagürü nüxü̃: 2 “Chama ya Cori ya 
Tupana ya guxãétüwa ngẽxmaxe, rü 
poraãcü namaxã chanu ga yema perü 
o̱xigü. 3 Rü ngẽmaca̱x i nhu̱xmax rü 
chanaxwa̱xe i cutanüxü̃gümaxã nüxü̃ 
quixu i nhaa chauga i nhaxü̃: 
‘¡Cha̱u̱xca̱x pewoegü! Rü chama rü tá 
pexca̱x chatáegu.’ Rü chamax i Cori ya 
Tupana ya guxãétüwa ngẽxmaxe nixĩ i 
ngẽma nhachaxü̃. 4 Rü tama name nax 
yema perü o̱xigürüxü̃ pexĩgüxü̃. Yerü 
yexguma nüxna chaxãgagu ga chorü 
orearü uruü̃gü nax namaxã nüxü̃ 
yaxuxü̃ca̱x ga chauga nax nüxü̃ 
naxoexü̃ca̱x ga chixexü̃ ga nacümagü rü 
chixri nax namaxẽxü̃, notürü ga nümagü 
rü tama chauga naxĩnüechaü̃ rü tama 
choxü̃ nacua̱xgüchaü̃. Rü chama i Cori 
ya Tupana ya guxãétüwa ngẽxmaxe nixĩ 
i nüxü̃ chixuxü̃ i ngẽma. 5 ¿Notürü i 
nhu̱xmax rü ngexü̃gü yixĩxü̃ ga yema 
perü o̱xigü? Rü chorü orearü uruü̃gü rü 
ta rü marü nayue. 6 Notürü yema chorü 
ore rü yema chorü mugü ga chorü 
orearü uruü̃güme̱xẽgu chaxüxü̃, rü perü 
o̱xigüwa nangu. Rü nhuxre ga nümagü 
rü cha̱u̱xca̱x nawoegu, rü naxca̱x 
ínicua̱xgü ga chixexü̃ nax naxügüxü̃, rü 
nhanagürügü: ‘Aixcuma nüma ya Cori 
ya Tupana ya guxãétüwa ngẽxmacü rü 
ngẽma tórü chixexü̃ãcütama tamaxã 
nanangupetüxẽxẽ’, nhanagürügü”, 
nhanagürü ga Tupana. 
 
Tupana rü Yacaríaxü̃ nanawe̱x i 
wüxi i dauxü̃cüã̱x i cowaruétüwa 
rütogüxü̃ 
7 Rü yexguma marü taxre ga taunecü 
ãẽ̱xgacü yixĩxgu ga Daríu rü meama 
norü 11 ga tauemacügu (feweréru) rü 
nüma ga Cori ya Tupana rü chamaxã 
nidexa i chamax i orearü uruxü̃ i Yacaría 
i Berequía nane ya Ídutaxa nax chixĩxü̃. 
8 Rü wüxi ga chütaxü̃gu rü Tupana choxü̃ 
nüxü̃ nadauxẽxẽ ga wüxi ga norü orearü 
ngeruxü̃ ga dauxü̃cüã̱x ga cowaru ga 
 
ZACARIAS 
 
(Yacaría) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
643 
dauxü̃étügu aunagüxü̃. Rü wüxi ga 
ngatewa yexmaxü̃ ga naixtanüpechitagu 
norü cowarumaxã nachi. Rü 
yemaweama nayexmagü ga wüxitücumü 
ga cowaru ga idauxü̃, rü to ga idáuxraxü̃ 
rü to ga icómüxü̃. 9 Rü chama rü yema 
dauxü̃cüã̱x ga cowaruétügu aunagüxü̃na 
chaca rü nhachagürü: “Pa Corix 
¿ta̱xacügü nixĩ i ngẽma cowaruétügu 
augüxü̃?” nhachagürü. Rü nüma ga 
yema dauxü̃cüã̱x ga chamaxã idexaxü̃, 
rü choxü̃ nangãxü̃ga rü nhanagürü: 
“Chama rü tá cuxü̃ chanawe̱x i ta̱xacü 
nax yixĩgüxü̃”, nhanagürü. 10 Rü 
yexguma ga yema dauxü̃cüã̱x ga 
naixtanüpechitagu chixü̃ rü nhanagürü 
choxü̃: “Nhaagü nixĩ i Cori ya Tupana 
nua mugüxü̃ nax nhama i naanegu 
íyachoeguxü̃ca̱x”, nhanagürü. 11 Rü 
yexguma ga yema togü ga cowaruétügu 
augüxü̃, rü Cori ya Tupanaarü orearü 
ngeruxü̃ ga naixtanüpechitagu 
chixü̃maxã nidexagü rü nhanagürügü: 
“Guxü̃wama i nhama i naanegu 
ítayachoegu, rü guxü̃ma i duü̃xü̃gü rü 
nügümaxã ínataãxẽgü, rü taxuxü̃ma i 
ta̱xacü i guxchaxü̃xü̃ itayangaugü”, 
nhanagürügü. 12 Rü nüma ga yema Cori 
ya Tupanaarü orearü ngeruxü̃ ga 
dauxü̃cüã̱x rü nhanagürü: “Pa Corix, Pa 
Tupana ya Guxãétüwa Ngẽxmacüx, rü 
marü 70 ya taunecüwa nangu nax 
Yerucharéü̃cüã̱xgümaxã rü ngẽma togü i 
Yudáanearü ĩanecüã̱xgümaxã cunuxü̃. 
¿Rü nhuxre ya taunecü taxuxü̃ nax 
wenaxarü cuxü̃́ nangechaü̃tümüxü̃- 
güxü̃?” nhanagürü. 13 Rü nüma ga Cori 
ya Tupana rü nüxü̃ nangechaü̃ãcüma 
mea yema dauxü̃cüã̱x ga chamaxã 
idexaxü̃xü̃ nangãxü̃ga. 14 Rü yexguma ga 
nüma ga dauxü̃cüã̱x rü choxü̃ namu nax 
chaxunagüxü̃. “Rü nhaa nixĩ ya Cori ya 
Tupana ya guxãétüwa ngẽxmacü nüxü̃ 
ixuxü̃: ‘Chamax rü nüxü̃ 
changechaü̃xü̃chi ya Yerucharéü̃ rü yima 
ma̱xpǘne ya Chiã́ũ. 15 Rü yexguma 
íxrarüwatama chanapoxcuchaü̃gu ga 
yema Yerucharéü̃cüã̱xgü, notürü yema 
togü ga nachixü̃anegücüã̱x ga yéma 
chamugüxü̃ rü nanangupetüxẽxẽ ga 
yema poxcu ga Yerucharéü̃cüã̱xgümaxã 
chaxueguxü̃. Rü ngẽmaca̱x namaxã 
chanu i ngẽma nachixü̃anegü i nügü 
írüporaexü̃ rü taxúguma rüxĩnüexü̃. 
16 Notürü ngẽma nax choxü̃́ 
nangechaü̃tümüxü̃gagu ya 
Yerucharéü̃cüã̱xgü, rü naxca̱x chatáegu. 
Rü tá nüxü̃́ chanangúchaü̃xẽxẽ i 
duü̃xü̃gü nax wena namexẽẽgüaxü̃ca̱x ya 
chapata, rü guxü̃nema ya yima ĩane’, 
nhanagürü ga Tupana.” 17 Rü yema 
dauxü̃cüã̱x rü nhanagürü ta choxü̃: 
“Nhaa tá nixĩ i to i ore i tá nüxü̃ quixuxü̃ 
rü nüma ya Cori ya Tupana ya 
guxãétüwa ngẽxmacü rü nhanagürü: ‘Rü 
chama rü tá wena nüxü̃ charüngü̃xẽẽ ya 
yima chorü ĩanegü nax yamexü̃ca̱x rü 
mea iyaxĩxü̃ca̱x. Rü wena tá 
chanataãxẽxẽxẽ ya yima ma̱xpǘne ya 
Chiã́ũ. Rü wena tá chanaxunagü nax 
chorü ĩane yixĩxü̃ ya Yerucharéü̃’, 
nhanagürü ya Tupana.” 
…… 
 
Wüxi i ngexwaca̱xü̃xü̃ i naxchiru i 
Yuchuéna naxãxü̃chiga 
 
3
  
1 Rü yexguma nüma ga Cori ya 
Tupana rü choxü̃ nanawe̱x ga 
Yuchué ga chacherdótegüarü ãẽ̱xgacü. 
Rü nüma ga Yuchué rü Cori ya 
ZACARIAS 1,   
3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
644 
Tupanaarü duü̃xü̃pe̱xegu nachi. Rü 
Yuchuéarü tügünecüwawa nayexma ga 
Chataná ga nüxü̃ ixugüchaü̃xü̃. 2 Rü 
nüma ga yema Tupanaarü orearü 
ngeruxü̃ i dauxü̃cüã̱x rü Chatanáxü̃ 
nhanagürü: “¡Nüma ya Cori ya Tupana 
cuxü̃ nangax! ¡Rü yimátama Cori ya 
Tupana ya Yerucharéü̃xü̃ ngechaü̃cü rü 
cuxü̃ nangax! Erü nhaa yatü rü nhama 
wüxi ya ã́xwe ya üxüétüwa yaxucürüxü̃ 
Babiróniaanewa táeguxü̃ nixĩ”, 
nhanagürü. 3 Rü nüma ga Yuchué rü 
poraãcü naxãũãchichiru rü yemaacü 
Cori ya Tupanaarü duü̃xü̃pe̱xegu nachi. 
4 Rü yexguma ga yema dauxü̃cüã̱x ga 
orearü ngeruxü̃ rü norü ngü̃xẽẽruü̃güxü̃ 
namu rü nhanagürü: “Ngẽma ãũãchixü̃ i 
Yuchuéchiru ¡rü ípenacuxuchix!” Rü 
nhu̱xũchi Yuchuéxü̃ nhanagürü: “Dücax, 
rü marü cuxna chanayaxu i ngẽma curü 
pecádu rü nga̱xãẽchirugu cuxü̃ 
chicu̱xẽxẽ”, nhanagürü. 5 Rü 
yexgumatama norü ngü̃xẽẽruü̃güxü̃ 
namu ga Yuchuéxü̃ yana̱i̱xerugüxü̃ca̱x 
namaxã ga wüxi ga ngẽmataxü̃ ga 
naxchirutachinü. Rü yemawena rü 
petachirugu nayacu̱xẽẽgü. Rü nüma ga 
yema dauxü̃cüã̱x rü yexmatama 
nachiecha. 6 Rü nhu̱xũchi ga nüma ga 
Cori ya Tupanaarü orearü ngeruxü̃ ga 
dauxü̃cüã̱x rü Yuchuéxü̃ nhanagürü: 
7 “Cori ya Tupana ya guxãétüwa 
ngẽxmacü rü nhanagürü cuxü̃: 
‘¡Chaucümagu ixũ rü yanguxẽxẽ i 
guxü̃ma i ngẽma cumaxã nüxü̃ chixuxü̃! 
Rü ngẽxguma ngẽmaãcü cunaxü̱xgux, rü 
cuxme̱xgu tá chanaxǘ ya chapata rü 
naa̱xtü nax nüxna cudauxü̃ca̱x, rü tá 
cuxna chanaxã i cuchica i natanüwa i 
nhaa chorü orearü ngeruxü̃ i dauxü̃cüã̱x 
i choxü̃́ puracüexü̃. 8 ¡Rü dücax, Pa 
Yuchuéx, rü mea iperüxĩnüe i guxãma i 
pemax nax chacherdótegüwa pexügüxü̃! 
Rü pema rü wüxi i cua̱xruxü̃ pexĩgü 
naxca̱x i ngẽma mexü̃ i tá ínguxü̃. Erü 
paxa tá nua petanüwa chanango̱xẽxẽ i 
wüxi i Dawítaxa i chorü duü̃xü̃ ya perü 
ãẽ̱xgacü tá ixĩcü (Cristu). 9 Rü chamax 
rü Yuchuépe̱xegu chanaxǘ ya wüxi ya 
nuta ya 7 wa ãcüwacü nüxü̃́ ngẽxmacü. 
Rü chama tátama yimá nutagu 
chanaxümatü. Rü nhu̱xũchi i chama rü 
wüxitátama i ngunexü̃gu nüxna 
chanayaxu i norü pecádu i nhaa 
nachixü̃ane. 10 Rü ngẽxguma ngẽma 
ngunexü̃wa nanguxgu rü tá pegüna 
pexugü nax perü úwagüpechitawa, rü 
perü fígugüpechitawa pegümaxã 
petaãxẽgüxü̃ca̱x. Rü chama ya Cori ya 
Tupana ya guxãétüwa ngẽxmaxe nixĩ i 
nüxü̃ chixuxü̃ i ngẽma’, nhanagürü.” 
 
Yacaría nüxü̃ nadau ga wüxi ga 
omüarü ǘruxü̃ rü taxre ga oríwagü 
 
4
  
1 Rü yema dauxü̃cüã̱x rü wena 
cha̱u̱xca̱x natáegu, rü choxü̃ 
ínaba̱i̱xgü nhama pewa iba̱i̱xãchigurüxü̃. 
2 Rü choxna naca rü nhanagürü: 
“¿Ta̱xacüxü̃ cudauxü̃?” nhanagürü. Rü 
chama rü chanangãxü̃ga rü nhachagürü: 
“Chama rü nüxü̃ chadau i wüxi i omü i 
úirunaxca̱x. Rü norü queruyínupáü̃wa ne 
nadagü i 7 i naxchiraxü̃. 3 Rü ngẽma 
omüxü̃tawa narüxügü i taxre i oríwa rü 
wüxi i norü tügünecüwawa rü to i norü 
to̱xwecüwawa”, nhachagürü. 4 Rü 
yexguma ga chama rü nüxna chaca ga 
yema dauxü̃cüã̱x ga chamaxã idexaxü̃ rü 
nhachagürü: “Pa Chorü Corix 
¿ta̱xacüchiga nixĩ i ngẽma?” nhachagürü. 
ZACARIAS 3 
,  
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
645 
5 Rü nüma ga dauxü̃cüã̱x rü choxü̃ 
nangãxü̃ga rü nhanagürü. “¿Tama ẽ̱xna i 
nüxü̃ cucuáxü̃ nax ta̱xacüchiga yixĩxü̃?” 
nhanagürü. Rü chama chanangãxü̃ga rü 
nhachagürü: “Tama nüxü̃ chacua̱x, Pa 
Corix”, nhachagürü. 6 Rü nüma ga 
dauxü̃cüã̱x rü nayadaxẽxẽ ga nax 
yadexaxü̃ rü nhanagürü: “Nhaa nixĩ i 
Cori ya Tupanaarü ore i Chorobabéca̱x 
ixĩxü̃ i nhaxü̃: ‘Tama churaragüarü 
poramaxã rü bai i ta̱xacü rü to i 
poramaxã, notürü Chauãxẽarü poramaxã 
tá ningu i ngẽma chanaxwa̱xexü̃’, 
nhanagürü ya Cori ya Tupana ya 
guxãétüwa ngẽxmacü. 7 Rü woo nhama 
taxüne ya ma̱xpǘnerüxü̃ yixĩxgu i 
guxchaxü̃gü nax tama naxügüãxü̃ca̱x ya 
yima Tupanapata, notürü 
Chorobabépe̱xewa rü tá inayarüxo i 
ngẽma guxchaxü̃gü nhama wüxi ya 
ma̱xpǘne rüdõxõchixẽẽxü̃rüxü̃. Rü 
nümatama ya Chorobabé rü tá 
nayaxǘcuchi ya yimá nuta ya nawa 
inaxügücü nax yanguxü̃ca̱x ya yima 
Tupanapata. Rü ngẽxguma yanguxgu rü 
nüma i duü̃xü̃gü rü tagaãcü nhanagürügü 
tá: ‘¡Namexechi, namexechi ya yima 
Tupanapata!’ nhanagürügü tá.” 8 Rü 
yemawena ga nüma ga yema dauxü̃cüã̱x 
rü chamaxã nüxü̃ nixu ga to ga ore ga 
Tupanawa ne ũxü̃ ga nhaxü̃: 9 “Rü 
Chorobabé nixĩ ga inanucü ga gumá nuta 
ga naxtapü̱xarü ügü ya daa Tupanapata 
rü nüma tátama nixĩ i yanguxẽẽãxü̃. Rü 
ngẽmawa tá nüxü̃ pecua̱x i pemax nax 
Cori ya Tupana ya guxãétüwa ngẽxmacü 
yixĩxü̃ ya yimá núma choxü̃ mucü. 10 Rü 
yema tama aixcuma yaxõgücüraxü̃xü̃ ga 
yexguma noxri inaxügügu ga yema 
puracü, rü nhu̱xmax nax nüxü̃ 
nadaugüxü̃ i Chorobabé nax yanguxẽẽxü̃ 
i nhaa puracü, rü tá nataãxẽgü”, 
nhanagürü. Rü yemawena ga yema 
dauxü̃cüã̱x rü nhanagürü ta: “Rü nhaa 7 i 
omügü rü Cori ya Tupanaxetügüchiga 
nixĩ i guxü̃ i nhaa naanegu rüdaunüne”, 
nhanagürü. 11 Rü chama rü nüxna chaca 
rü nhachagürü: “¿Ta̱xacüchiga nixĩ i 
nhaa taxre ya oríwane i nhaa 
omücüwawa ngẽxmagüxü̃?” nhachagürü. 
…… 
14 Rü nüma ga yema dauxü̃cüã̱x rü 
choxü̃ nangãxü̃ga rü nhanagürü: “Yima 
taxre ya oríwane rü nachiga nixĩ i 
ngẽma taxre i duü̃xü̃gü i marü 
chíxü̃maxã ibáeruxü̃ nax naxügüãxü̃ca̱x 
i norü puracü ya Tupana ya yimá nhama 
i naanearü yora ixĩcü”, nhanagürü. 
…… 
 
Cori ya Tupanaarü uneta 
 
8
  
1 Rü nüma ga Cori ya Tupana ya 
guxãétüwa ngẽxmacü rü nhaa orexü̃ 
chamaxã nixu rü nhanagürü: 2-3 “Nhaa 
nixĩ i ore i chamax i Cori ya Tupana ya 
guxãétüwa ngẽxmaxe nüxü̃ chixuxü̃: ‘Rü 
nüxü̃ changechaü̃ ya yima ma̱xpǘne ya 
Chiã́ũ rü ngẽmaca̱x poraãcü choxü̃́ 
nachu̱xu. Rü Yerucharéü̃ca̱x tá chatáegu 
nax ngẽ́ma changexmaxü̃ca̱x. Rü 
ngẽxguma chatáegu̱xgux rü yima ĩane ya 
Yerucharéü̃ rü Ĩane ya Aixcuma Chauga 
Ĩnünemaxã tá nanaxugü. Rü 
ngẽxgumarüxü̃ ta ya yima chorü ma̱xpǘne 
ya Chiã́ũ rü Ma̱xpǘne ya Üünenemaxã tá 
nanaxugü. 4 Rü chama i Cori ya Tupana ya 
guxãétüwa ngẽxmaxe rü nhachagürü: 
Wena táxarü norü caxü̃xü̃maxã 
Yerucharéü̃arü plazagüwa tá naxĩ i 
yaxguã̱xgü i yatüxü̃gü rü ngexü̃gü nax 
ZACARIAS 4,   
8 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
646 
ngẽ́ma yanatogüxü̃ca̱x rü nataãxẽgüxü̃ca̱x. 
5 Rü ngẽxgumarüxü̃ ta i buxü̃gü i 
yatüxü̃gü rü ngexü̃gü, rü tá nanapáxẽxẽ i 
Yerucharéü̃arü plazagü rü ngẽ́ma tá 
naxĩnüca̱xwa̱xegü. 6 Rü ngẽxguma 
ngẽmaãcü wena namexgu ya Yerucharéü̃ 
rü chorü duü̃xü̃gü i núma yaxügüxü̃ rü tá 
naba̱i̱xãchie, erü taguma nagu narüxĩnüe 
nax wena tá namexü̃ ya yima ĩane. Notürü 
cha̱u̱xca̱x rü taxuxü̃ma naguxcha i ngẽma. 
Rü chama i Cori ya Tupana ya guxãétüwa 
ngẽxmaxe nüxü̃ chixu i ngẽma. 7 Rü 
chama rü tá íchananguxü̃xẽxẽ i ngẽma 
chorü duü̃xü̃gü i petanüxü̃gü naxme̱xwa i 
ngẽma nachixü̃ane i perü léstewaama 
ngẽxmaxü̃ rü ngẽma nachixü̃ane i perü 
oéstewaama ngẽxmaxü̃. 8 Rü 
Yerucharéü̃wa tá chanagagü nax ngẽ́ma 
namaxẽxü̃ca̱x. Rü nümagü rü tá chorü 
duü̃xü̃gü nixĩ, rü chamax rü tá norü 
Tupana ya ixaixcumacü rü mea namaxã 
icuácü chixĩ’ ”, nhanagürü. 9 Rü nüma ya 
Cori ya Tupana ya guxãétüwa ngẽxmacü 
rü nhanagürü pexü̃: “Pema rü yexguma 
noxritama nanucuxgu ga gumá nutagü ga 
chapataarü ügü rü yexgumacürüwa nixĩ 
ga nüxü̃ pexĩnüexü̃ ga chauga ga chorü 
orearü uruü̃güwa pemaxã nüxü̃ chixuxü̃. 
¡Rü nhu̱xmax rü pora pexüe nax mea 
peyanguxẽẽxü̃ca̱x i ngẽma puracü! 10 Rü 
yexguma taxũta inaxügügu ga chapataarü 
puracü rü nataxuma ga perü natanü 
naxca̱x ga perü puracü rü perü wocagüarü 
puracü. Rü yema perü uanügügagu rü 
ãũcümaxü̃wa peyexmagü rü chamatama 
rü pegümaxã pexü̃ chanuexẽxẽ. 11 Notürü 
i nhu̱xmax rü tümaca̱x ya yíxema daa ĩane 
ya Yerucharéü̃wa íyaxügüxe, rü taxũtáma 
yema ngunexü̃gü ga ngupetügüxü̃rüxü̃ 
nixĩ. Rü chama ya Cori ya Tupana ya 
guxãétüwa ngẽxmaxe nixĩ i nüxü̃ chixuxü̃ 
i ngẽma. 12 Erü ngẽma taãxẽ rü tá 
petanüwa nangexma. Rü ngẽma perü 
úwanecü rü tá meama nixo. Rü 
dauxü̃guxü̃ i naanewa tá narüngu ya pucü 
nax ngẽmaãcü i penetügü i peanewa 
ngẽxmagüxü̃ namuarü oṍxü̃ca̱x”, 
nhanagürü. 
…… 
20 Rü nüma ya Cori ya Tupana ya 
guxãétüwa ngẽxmacü rü nhanagürü: 
“Muxü̃ma i togü i nachixü̃anegüarü 
ĩanegücüã̱x rü tá nua naxĩ nax choxü̃ 
yacua̱xüü̃güxü̃ca̱x. 21 Rü ngẽma duü̃xü̃gü i 
wüxi ya ĩanecüã̱xgü rü nái ya 
ĩanecüã̱xgüna tá naxugüe rü nhanagürügü 
tá: ‘¡Ngĩxã naxca̱x tadaugü ya Cori ya 
Tupana ya guxãétüwa ngẽxmacü, rü ngĩxã 
norü ngü̃xẽẽca̱x ítacagü!’ nhanagürügü tá. 
Rü ngẽma togü i duü̃xü̃gü rü tá 
nanangãxü̃gagü rü nhanagürügü tá: ‘Toma 
rü tá ta ngẽ́ma taxĩ’, nhanagürügü tá. 22 Rü 
ngẽmaãcü tá muxü̃táma i duü̃xü̃gü i muxü̃ 
i nachixü̃anewa ne ĩxü̃ rü Yerucharéü̃wa tá 
naxĩ nax cha̱u̱xca̱x yadaugüxü̃ca̱x nax 
nüxü̃ charüngü̃xẽẽxü̃ca̱x”, nhanagürü ga 
Cori ya Tupana ya guxãétüwa ngẽxmacü. 
…… 
 
Iraéutanüxü̃güarü 
 
ãẽ̱xgacü rü tá ínangu 
 
9
  
9 ¡Rü poraãcü petaãxẽgü, Pa 
Chiã́ũcüã̱xgüx! ¡Rü perü taãxẽmaxã 
pewiyaegü, Pa Yerucharéü̃cüã̱xgüx! Erü 
pexca̱x ínangu ya perü ãẽ̱xgacü ya poracü 
ya mea pemaxã icuácü. Notürü i nüma rü 
tama nügü nicua̱xüxü̃ãcüma ínangu. Rü 
wüxi i búruxacüétügumare ínangu. 10 Rü 
nüma rü tá inayanaxoxẽxẽ i 
Efraĩ́
tanüxü̃arü churaragüweü̃, rü ngẽma 
ZACARIAS 8 
,  
9 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
647 
Yerucharéü̃cüã̱xgüarü churaragüarü 
cowarugü, rü yima würagü ya dai namaxã 
naxügüne. Rü guxü̃ i nachixü̃anegüca̱x tá 
nanaxunagü i taãxẽ. Rü tá namaxã inacua̱x 
i ngẽma naane i Már i Mediterániuwa 
ixügüxü̃ rü nhu̱xmata Már i Dauchiüxü̃wa 
nangu. Rü ngẽma naane i taxtü i Eufrátewa 
ixügüxü̃maxã tá inacua̱x rü nhu̱xmata 
guxü̃wama i nhama i naanewa nangu. 
…… 
 
12
  
10 Rü nhanagürü ga Tupana: 
“Ngẽma Dawítaagütanüwa rü 
Yerucharéü̃cüã̱xgütanüwa tá chanamu i 
Chauãxẽ nax yamecümaxü̃ca̱x rü 
yumüxẽgu naxĩnüexü̃ca̱x. Rü ngẽxguma 
nüxü̃ nadaugügu ya yimá 
nacanapacütüxü̃güãcü rü tá nangechaü̃gü. 
Rü naxca̱x tá naxauxe nhama wüxi i nane 
i nügümaxã wüxicacüca̱x naxauxexü̃rüxü̃. 
Rü nhama nüxíraxü̃cü ya nane yu̱xguca̱x 
naxauxegurüxü̃ tá naxca̱x naxauxe”, 
nhanagürü ga Tupana. 
…… 
 
Yerucharéü̃ca̱x tá ínayaxüãchi i 
norü uanügü 
 
14
  
1 Rü marü ningaica i Cori ya 
Tupanaarü poxcu, Pa 
Yerucharéü̃cüã̱xgüx. Rü ngẽxguma 
ínanguxgu, rü perü uanügü rü 
pepe̱xewa tátama nügü nayanu i perü 
ngẽmaxü̃gü i pexna napuxü̃xü̃. 2 Rü 
dücax, Pa Yerucharéü̃cüã̱xgüx, rü 
ngẽma ngunexü̃gu rü nüma ya Cori ya 
Tupana rü tá guxü̃ i nachixü̃anecüã̱xü̃ 
nangutaque̱xexẽxẽ nax pemaxã nügü 
nadaixü̃ca̱x. Rü nagu tá nachocu ya 
yima perü ĩane, rü wüxichigü ya 
ĩpatagü rü tá nanadeãcu. Rü ngea̱xgü rü 
tá tüxü̃ ínayauxü̃ rü tá tümamaxã 
namaxẽ. Rü ngãxü̃ i petanüxü̃gü rü tá 
nayagagü. Rü ngẽma norü to i 
ngãxü̃xica tá ngẽ́ma nayaxügü. 
 
Tupana rü tá Yerucharéü̃cüã̱xgüarü 
uanügüxü̃ narüporamae 
3 Notürü ngẽmawena i nüma ya Cori ya 
Tupana rü tá ngẽma nachixü̃anegümaxã 
nügü nadai nhama churaragü norü 
uanügümaxã nügü daixgurüxü̃. 
…… 
9 Rü ngẽma ngunexü̃gu rü nüma ya 
Cori ya Tupana rü ãẽ̱xgacü tá nixĩ i 
guxü̃wama i nhama i naanewa. Rü 
nüxicatátama ãẽ̱xgacü nixĩ rü 
nataxutáma i to i naéga i duü̃xü̃gü nüxü̃ 
icua̱xüü̃güxü̃. 
……  
ZACARIAS 9,  12,   
14 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
648 
 
Iraéutanüxü̃güxü̃ 
nangechaü̃ ya Tupana 
 
1
  
1 Rü nhaa nixĩ i ore i Cori ya 
Tupana Iraéutanüxü̃gümaxã nüxü̃ 
ixuxü̃ nawa ya orearü uruxü̃ ya 
Maraquía. 2-3 Rü nüma ya Cori ya 
Tupana rü nhanagürü: “Chama rü pexü̃ 
changechaü̃”, nhanagürü. Notürü i 
pemax rü penangãxü̃ga rü nhapegürügü 
nüxü̃: “¿Nhuxãcü nüxü̃ tacua̱x nax toxü̃ 
cungechaxü̃xü̃?” nhapegürügü nüxü̃. Rü 
nüma ya Cori ya Tupana rü pexü̃ 
nangãxü̃ga rü nhanagürü: “Chama rü 
gumá nũxcümaü̃cü ga perü o̱xi ga 
Yacúxü̃ changechaü̃ rü ngẽmawa pexü̃ 
chanawe̱x nax nhuxãcü poraãcü pexü̃ 
changechaxü̃xü̃. Rü woo nügüeneegü 
nax yixĩgüxü̃ notürü Yacúxü̃ 
changechaü̃ rü Echaúxü̃ chaxo. Rü yema 
perü o̱xi ga Yacúxü̃ changechaü̃xü̃rüxü̃ 
nixĩ i pexü̃ changechaü̃xü̃. Rü tama 
Echaúmaxã chataãxẽ rü yemaca̱x norü 
naane i ma̱xpǘneane nax yixĩxü̃ rü 
chianexü̃ i taxúema ixãpataxü̃xü̃ 
chananguxuchixẽxẽ, rü naexü̃gü i 
düraexü̃ nawa changexmagüxẽxẽ”, 
nhanagürü. 
…… 
 
Cori ya Tupana rü 
 
chacherdótegüxü̃ ningagü 
6 Rü nüma ya Cori ya Tupana ya 
guxü̃étüwa ngẽxmacü rü 
chacherdótegüxü̃ nhanagürü: “Rü 
buxü̃gü rü nanatügüxü̃ nangechaü̃, rü 
ngẽma naxü̃taxü̃gü rü norü coriga 
naxĩnü. Rü chama nax Penatü chixĩxü̃ 
¿rü tü̱xcüü̃ i tama choxü̃ pengechaü̃xü̃? 
Rü chama nax perü Cori chixĩxü̃ ¿rü 
tü̱xcüü̃ i tama chauga pexĩnüexü̃? 
Notürü i pemax rü choxü̃ pexo, rü naétü 
nhaperügügü: ‘¿Ta̱xacüwa i cuxü̃ 
taxoxü̃?’ nhaperügügü. 7 Rü pema rü 
chorü ãmaregüarü guchicaxü̃wa penana 
i ãmaregü i tama imexü̃, rü ngẽxguma 
rü ípeca rü nhaperügügüama: 
‘¿Ta̱xacüwa i chixexü̃ cumaxã taxüexü̃?’ 
nhaperügügü. Dücax, pema rü chixexü̃ 
chamaxã pexüe erü chorü 
ãmarechicawa penana i ãmare i tama 
imexü̃. 8 ¿Ẽ̱xna tama pexca̱x nachixe ega 
woo naxü̃na i ngexetüxü̃ rüe̱xna 
ngemaeparaxü̃ rüe̱xna ida̱xawexü̃ 
cha̱u̱xca̱x piguxgu? ¡Rü ẽcü perü 
ãẽ̱xgacügüxü̃tawa penana nax 
ngẽmaãcü nüxü̃ pecuáxü̃ca̱x ngoxi 
taãxẽãcü pexü̃́ nayauxgüã i ngẽma perü 
 
MALAQUIAS 
 
(Maraquía) 
 
 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
649 
ãmaregü!” nhanagürü. 9 ¡Rü dücax, Pa 
Chacherdótegüx, rü Tupanana peca nax 
nüxü̃́ pengechaü̃tümüxü̃xü̃ca̱x! Notürü 
ngẽxguma chixemarexü̃ i ãmaregü 
nüxna pexãgügu ¡rü taxũtáma nagu 
perüxĩnüe nax ngẽmamaxã nataãxẽxü̃ i 
nümax! 
…… 
 
Tupana rü chacherdótegüxü̃ 
naxucu̱xẽ 
 
2
  
1 Rü Tupana ya guxãétüwa 
ngẽxmacü rü nhanagürü: “Nhu̱xmax, 
Pa Chacherdótegüx, rü nhaa nixĩ i chorü 
ucu̱xẽ i pexca̱x ixĩxü̃: 2 ‘Rü dücax, rü name 
nixĩ i chauga pexĩnüe rü chanaxwa̱xe i 
aixcuma choxü̃ pengechaü̃gü. Rü 
ngẽxguma taxũtáma chauga pexĩnüegu rü 
chama rü tá guxchaxü̃ pemaxã chaxuegu. 
Rü nhu̱xmax nax tama aixcuma choxü̃ 
pengechaü̃güxü̃ rü chama rü ngẽma perü 
natanü i peyauxgüxü̃ naxca̱x nax 
chacherdótegü pexĩgüxü̃ rü tá perü 
guxchaxü̃ruxü̃ chayanguxuchixẽxẽ’ ”, 
nhanagürü ya Cori ya Tupana ya 
guxãétüwa ngẽxmacü. 3 Rü 
nhanagürüama: “Chama rü tá pexna 
chanayaxu i ngẽma puracü ga pexna 
chaxãxü̃. Rü pechiwegu tá chanawogü ya 
yima naxü̃naü̃gü i ngẽma naxü̃nagü i 
cha̱u̱xca̱x pedaixü̃. Rü wüxigu yima 
naü̃gümaxã tá pexü̃ íchawogü i pemax. 
4 Rü ngẽmaãcü düxwa tá nüxü̃ pecua̱x nax 
chamax yixĩxü̃ i pexna chaxãxü̃ i nhaa 
ucu̱xẽ nax naxca̱x pewoeguxü̃ca̱x i ngẽma 
chorü mugü ga perü o̱xi ga Lewímaxã 
nüxü̃ chixuxü̃. Rü chama ya Cori ya 
Tupana ya guxãétüwa ngẽxmaxe nixĩ i 
nüxü̃ chixuxü̃ i ngẽma. 5 Rü yema chorü 
uneta ga Lewímaxã chaxueguxü̃ rü nüxna 
chanaxã nax duü̃xü̃güaxü̃́ 
nangexmaxü̃ca̱x i maxü̃ rü taãxẽ. Rü 
Lebína chanaxã ga yema uneta yerü 
chanaxwa̱xe nax chauga naxĩnüxü̃ rü 
choxü̃ namuü̃xü̃. Rü nüma rü aixcuma 
chauga naxĩnü rü choxü̃ nangechaü̃. 6 Rü 
nüma ga Lewí rü mexü̃maxã 
nanangúexẽxẽ ga duü̃xü̃gü rü taguma 
chixexü̃maxã nayaxucu̱xẽ. Rü nüma rü 
aixcuma chamaxã naxãmücü rü 
togümaxã tataãxẽgü. Rü tamu ga guxema 
duẽxẽgü ga chixexü̃na tüxü̃ 
ínanguxü̃xẽxẽ. 7 Rü wüxi i chacherdótearü 
puracü nixĩ nax duü̃xẽgü tüxü̃ 
nangúexẽẽxü̃ nax choxü̃ tacua̱xgüxü̃ca̱x. 
Rü ngẽmaca̱x name nax guxü̃ma i 
duü̃xü̃gü naxü̃tawa ĩxü̃ nax tüxü̃ 
nangúexẽẽxü̃ca̱x, erü chama nax 
guxãétüwa changexmaxü̃ rü nüxü̃ 
chaxuneta nax chorü orearü uruü̃gü 
yixĩgüxü̃ca̱x. 8 Notürü i pemax, Pa 
Chacherdótegüx, rü nüxna pexĩgachi i 
ngẽma ore i mexü̃. Rü ngẽma perü 
ngu̱xẽẽtae i chixexü̃maxã muxema ya 
duü̃xẽgü chixexü̃gu tüxü̃ peyixẽxẽ. Rü 
ngẽmaãcü i pemax rü ípeyatõxẽxẽ ga 
yema uneta ga Lewímaxã nüxü̃ chixuxü̃. 
9 Rü ngẽmaca̱x i chamax rü chixexü̃ 
pemaxã chaxuegu nax guxü̃ma i duü̃xü̃gü 
rü chixexü̃maxã pexü̃ nadaunüxü̃ca̱x rü 
pexü̃ naxoexü̃ca̱x. Erü ngẽxguma 
duü̃xü̃güxü̃ pexucu̱xẽgügu rü tama mea 
wüxigu pegü pexucu̱xẽgü. Rü ngẽma 
nhachagürü i chamax ya Cori ya Tupana 
ya guxãétüwa ngẽxmaxe.” 
 
Tama Tupanamaxã nixaixcumagü 
ga Iraéutanüxü̃gü 
10 ¿Ẽ̱xna tama i yimátama yixĩxü̃ ya 
Tanatü ya guxãxü̃ma ücü? ¿Rü tü̱xcüü̃ i 
MALAQUIAS 1 
,  
2 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
650 
nhu̱xmax yigü tawomüxẽxẽ ya 
wüxíechigü, rü ngẽmaãcü tama 
tayanguxẽxẽ i ngẽma mugü ga Tupana 
tórü o̱xigümaxã nüxü̃ ixuxü̃? 11 Rü 
ngẽma Yudáanecüã̱xgü rü tama 
Tupanaga naxĩnüe, rü taxü̃ i chixexü̃ 
naxügü i Yerucharéü̃wa rü Iraéuanewa. 
Rü ngẽma Yudáanecüã̱x rü 
nanaxãũãchixẽxẽ ya yima Tupanapata 
ya üünene ya nüma nüxü̃ 
nangechaxüne, erü ngẽma yatügü i 
Yudáanecüã̱x rü ngexü̃gü i 
tupananetaxü̃ icua̱xüü̃güxü̃maxã 
nixãxma̱xgü. 12 Rü nüma ya Cori ya 
Tupana rü chierüna iyanaxoxẽẽãgu i 
ngẽma duü̃xü̃gü i nua tachixü̃anewa 
ngẽma chixexü̃ ügüxü̃, rü nüétama ega 
woo ta̱xacürü duü̃xü̃ yixĩxgu rü woo 
ãmare ngẽ́ma Tupanapatawa nangexgu. 
13 Rü pema nax ngexü̃gü i tupananetaxü̃ 
icua̱xüü̃güxü̃maxã ixãxma̱xgüxe, rü 
naétü pegüxü̃etümaxã peyawaixẽxẽ i 
Cori ya Tupanaarü ãmarearü guchicaxü̃ 
rü taxü̃ i perü ngechaü̃maxã pexauxe 
erü nüma ya Cori ya Tupana rü tama 
namaxã nataãxẽ i ngẽma perü ãmare. 
14 Rü pemax rü ípecagüama rü 
nhaperügügü: “¿Tü̱xcüü̃ tüxna 
nixũgachi ya Tupana?” nhaperügügü. 
Rü pemaxã tá nüxü̃ chixu nax tü̱xcüü̃ 
nax yixĩxü̃, erü nüma ya Cori ya Tupana 
rü nüxü̃ nadau i ngẽma chixexü̃ i 
cuxüxü̃ namaxã ga yema uneta ga 
ngĩmaxã nüxü̃ quixuxü̃ ga yema nge ga 
ngĩmaxã quingĩcü ga yexguma 
cungextü̱xügu. Rü cumücü iyixĩ, rü 
nüxü̃ quixu nax ngĩmaxã tá 
quixaixcumaxü̃. 15 ¿Rü tama ẽ̱xna 
yimátama Tupana yixĩxü̃ ya naxücü i 
taxüne rü taãxẽ? ¿Rü ta̱xacü nixĩ i pexü̃́ 
nanaxwa̱xexü̃ ya Tupana? Rü ngẽma 
pexü̃́ nanaxwa̱xexü̃ nixĩ nax noxrü 
yixĩgüxü̃ i ngẽma pexacügü. ¡Rü mea 
nüxna peda̱u̱x i perü maxü̃! Rü tama 
name i nüxü̃ icuyarüngüma ga yema 
uneta ga cuxma̱xmaxã nüxü̃ quixuxü̃ ga 
yexguma cungextu̱xügu ngĩmaxã 
cuxãxma̱xgu. 16 Rü nüma ya Cori ya 
Iraéutanüxü̃güarü Tupana ya guxãétüwa 
ngẽxmacü rü nhanagürü: “¡Nüxna 
peda̱u̱x i perü maxü̃! Rü tama name nax 
pidoraexü̃. Rü chamax rü tama namaxã 
chataãxẽ i ngẽma yatü i naxma̱xü̃ ítáxü̃ 
rü ngẽmaãcü nachixexẽẽxü̃ i norü 
maxü̃”, nhanagürü. 
 
Tupana rü tá nanapoxcue i ngẽma 
chixexü̃ ügüxü̃ 
17 Rü pema rü perü dexamaxã marü 
düxwa peyapaxẽxẽ ya Tupana. Rü 
ngẽmaétüwa i pemax rü ípecagüama rü 
nhaperügügü: “¿Rü nhuxũ nhatarügügü 
i tomax rü ngẽmaca̱x tayapaxẽẽxü̃ nax 
toxü̃ naxĩnüxü̃?” nhaperügügü. Rü 
dücax, pema rü nhaperügügü: “Nüma 
ya Cori ya Tupana rü namaxã nataãxẽ i 
ngẽma duü̃xü̃gü i chixexü̃ ügüxü̃ rü 
taxũtáma nanapoxcue”, nhaperügügü. 
¿Tama ẽ̱xna peyaxõgü nax Tupana rü 
aixcumacü yixĩxü̃? 
 
3
  
1 ¡Dücax, rü mea iperüxĩnüe! Erü 
nüma ya Cori ya guxãétüwa 
ngẽxmacü rü nhanagürü pexü̃: “Chama 
rü chaugüpe̱xe tá chayamu i chorü 
orearü ngeruxü̃ nax yoxni chauxü̃pa 
nügü íyamexẽẽgüxü̃ca̱x i duü̃xü̃gü”, 
nhanagürü. Rü yimá Cori ya naxca̱x 
peda̱u̱xcü rü ngürüãchi tá napatagu 
naxücu. Rü ngẽmaãcü tá ínangu ya yimá 
perü maxẽxẽẽruxü̃ ga Tupana nüxü̃ 
MALAQUIAS 2 
,  
3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
651 
ixucü ga yexguma perü o̱xigümaxã 
inaxunetagu. 2 ¿Notürü texé tá namaxã 
tapora ya yimá Cori i ngẽma ngunexü̃ i 
nagu ínanguxü̃? ¿Rü texé tá nape̱xegu 
tachiama? Erü ngẽxguma ínanguxgu rü 
nhama üxüema i úiruxü̃ mexẽẽxü̃rüxü̃ tá 
tüxü̃́ nanamexẽxẽ i tórü maxü̃, rü 
nhama wüxi ya chaṹrüxü̃ tá nixĩ nax 
guxü̃ma i tórü ãũãchixü̃ ínayixẽẽxü̃. 3 Rü 
nüma ya Cori rü tá nanamexẽxẽ i ngẽma 
chacherdótegü i Lewítaagüarü maxü̃ 
nhama diẽrumü rü úiru norü üxaxü̃ca̱x 
üxüwa iguxü̃rüxü̃. Rü ngẽmawena rü tá 
marü name i ngẽma chacherdótegü nax 
Cori ya Tupana naxwa̱xexü̃ãcü ngẽ́ma 
nape̱xewa nangegüãxü̃ i norü ãmaregü. 
4 Rü ngẽxguma i nüma ya Cori ya 
Tupana rü tá namaxã nataãxẽ i ngẽma 
Yudáanecüã̱xgüarü ãmaregü rü 
Yerucharéü̃cüã̱xgüarü ãmaregü 
yexguma noxri duü̃xü̃güarü 
ãmaregümaxã nataãxẽgurüxü̃. 5 Rü 
nüma ya Cori ya Tupana ya guxãétüwa 
ngẽxmacü rü nhanagürü: “Chama rü tá 
aixcuma pexna chaca i perü chixexü̃ca̱x. 
Rü chama tátama nüxü̃ chixugüe i 
ngẽma yuüexü̃, rü ngẽma nai i ngemaxã 
maxẽxü̃, rü ngẽma chauégamaxã nügü 
ípoxü̃xü̃, rü ngẽma norü 
puracütanüxü̃gümaxã rü yutegǘxemaxã, 
rü taxcuxemaxã chixri cua̱xgüxü̃. Rü tá 
nüxü̃ chixugüe i ngẽma chixri 
tümamaxã maxẽxü̃ ya duü̃xẽgü ya to i 
nachixü̃anecüã̱xgü rü ngẽma tama 
chauga ĩnüexü̃. 
 
Ngẽma dízmu rü ãmaregü i 
Tupanaarü ixĩxü̃ 
6 Chama nixĩ ya Cori ya Tupana 
chixĩxü̃. Rü taguma naxüchicüxü i chorü 
ĩnü. Rü ngẽmaca̱x i pemax Pa 
Iraéutanüxü̃güx, rü tama iperüxoxü̃ erü 
guxü̃guma choxü̃́ pengechaü̃tümüxü̃gü. 
7 Pema rü chorü mugüna pexĩgachitanü, 
yema nũxcümaü̃xü̃ ga perü o̱xigü 
choxna ixĩgachixü̃rüxü̃. Rü tama naga 
pexĩnüechaü̃ i ngẽma chorü mugü. 
Notürü i nhu̱xmax i chamax i Cori ya 
Tupana ya guxãétüwa ngẽxmaxe rü 
nhachagürü pexü̃: ‘¡Cha̱u̱xca̱x pewoegu! 
Rü chama rü tá pexca̱x chatáegu’, 
nhachagürü. Notürü i pemax rü 
nhaperügügü: ‘¿Rü ta̱xacüwa chi i 
cuxca̱x tawoeguxü̃?’ nhaperügügü. 8 Rü 
nhu̱xmax i chama rü pexna chaca: 
¿Ẽ̱xna namexü̃ yixĩxü̃ i wüxi i duü̃xü̃ rü 
choxü̃́ nangĩ́xü̃? Rü dücax i pemax, rü 
aixcuma nixĩ i choxü̃́ pengĩ́exü̃. Rü 
ngẽxguma rü ta rü ípecagüamaxü̃ rü 
nhapegügüxü̃: ‘¿Rü ta̱xacüwa i cuxü̃́ 
tangĩ́exü̃?’ nhapegügüxü̃. Rü dücax, rü 
choxü̃́ pengĩ́e nawa i ngẽma dízmugü rü 
ãmaregü i choxrü ixĩxü̃. 9 Rü guxãma i 
pemax i nhaa nachixü̃anecüã̱x ixĩgüxe 
rü choxü̃́ pengĩ́e, rü ngẽmaca̱x tá 
chixexü̃ pemaxã chaxuegu. Rü chama i 
Cori ya Tupana ya guxãétüwa ngẽxmaxe 
nüxü̃ chixu i ngẽma. 10 ¡Rü chapataarü 
diẽruchiü̃gu peyaxǘ i ngẽma diẽru i 
choxrü ixĩxü̃! Rü ngẽmaãcü tá nangema 
i õna i chapatawa. ¡Rü dücax, choxü̃ 
pexü̱x! Rü ngẽmaãcü tá nüxü̃ pedau nax 
dauxü̃guxü̃ i naanearü ĩã̱x chiwãxnaxü̃ 
rü peétügu chanabaxü̃ i ngẽma mexü̃. 
11 Rü penetü rü tá mea nixo erü chama 
tá nüxna chadau nax taxuxü̃táma i 
naweane rü daweane nachixexẽẽxü̃ i 
ngẽma penetügüarü o. 12 Rü guxü̃táma i 
togü i nachixü̃anegü rü tá pexü̃ 
nixuchigagü nax ípetaãxẽgüxü̃ erü 
MALAQUIAS 3 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
652 
pemax rü tá pexü̃́ nangexma i wüxi i 
nachixü̃ane i mexechixü̃. Rü chama i 
Cori ya Tupana ya guxãétüwa ngẽxmaxe 
nüxü̃ chixu i ngẽma.” 
 
Tupanaaxü̃́ nangechaü̃tümüxü̃ i 
norü duü̃xü̃gü 
13 Rü nüma ya Cori ya Tupana rü 
nhanagürü: “Pemax rü poraãcü chixexü̃ 
chamaxã pexugüe. Rü ngẽxguma rü ta 
ípecaama: ‘¿Ta̱xacürü chixexü̃ nixĩ i 
cumaxã tixugüxü̃?’ nhapegürügü. 14 Rü 
nhaa nixĩ i ngẽma nüxü̃ pexuxü̃: 
‘Taxuwama name i Tupanaaxü̃́ nax 
ipuracüexü̃. ¿Rü ta̱xacürü mexü̃ tayaxu i 
ngẽxguma naxü̱xgu i ngẽma nüma tüxü̃ 
namuxü̃? ¿Rü ta̱xacüwa tüxü̃́ name nax 
ingechaü̃güxü̃ ega ta̱xacürü chixexü̃ 
ixügügu i nape̱xewa ya Cori ya Tupana 
ya guxãétüwa ngẽxmacü? 15 Rü yixema 
rü nüxü̃ tadau i ngẽma duü̃xü̃gü i nügü 
írütagüxü̃ rü nataãxẽgü. Rü ngẽma 
chixexü̃arü üruü̃gü rü guxü̃ma i ta̱xacü i 
naxügüxü̃wa rü mea nüxü̃́ ínanguxuchi. 
Rü woo Tupanaxü̃ naxügügu rü 
taxuxü̃ma i poxcu naxca̱x ínangu’, 
nhaperügügü”, nhanagürü ga Tupana. 
16 Rü yexguma ga yema duü̃xü̃gü ga 
Tupanaga ĩnüexü̃ rü wüxichigü 
namücümaxã nidexa ga Cori ya 
Tupanachiga. Rü nüma ga Cori ya 
Tupana rü inarüxĩnü ga yema nüxü̃ 
yaxugüxü̃. Rü nape̱xewa ga Tupana rü 
wüxi ga poperagu nanaxümatü ga naéga 
ga yema duü̃xü̃gü ga naga ĩnüexü̃ rü 
namaxã taãxẽgüxü̃ nax taguma texé 
nüxü̃ rüngümaxü̃ca̱x. 17 Rü nüma ya Cori 
ya Tupana ya guxãétüwa ngẽxmacü rü 
nhanagürü: “Chamax rü íchanamexẽxẽ i 
wüxi i ngunexü̃ i nagu tá wena chorü 
duü̃xü̃gü yixĩgüxü̃. Rü nhama wüxi i 
papá i nane i nüxü̃́ puracüxü̃xü̃ 
ngechaü̃xü̃rüxü̃, rü ngẽmaãcü tá choxü̃́ 
nangechaü̃tümüxü̃gü. 18 Rü ngẽxguma i 
pemax rü tá nüxü̃ pecua̱xãchitanü nax 
nhuxãcü tama nawüxiguxü̃ i ngẽma 
mexü̃ ügüxü̃ namaxã i ngẽma chixexü̃ 
ügüxü̃. Rü ngẽxgumarüxü̃ ta i ngẽma 
choxü̃ icua̱xüü̃güxü̃ rü tama namaxã 
nawüxigu i ngẽma tama choxü̃ 
icua̱xüü̃güxü̃”, nhanagürü ya Tupana. 
 
Ngunexü̃ i Cori ya Tupana nagu tá 
ínguxü̃chiga 
 
4
  
1 Rü nüma ya Cori ya Tupana ya 
guxãétüwa ngẽxmacü rü 
nhanagürü: “Rü ningaica i ngẽma 
ngunexü̃ i ãũcümaxü̃ i nagu tá 
chanapoxcuexü̃ i ngẽma chixexü̃ ügüxü̃ 
nhama üxüemawa yaxaexü̃rüxü̃. Rü 
guxü̃ma i ngẽma duü̃xü̃gü i nügü 
írütagüxü̃ rü chixexü̃ ügüxü̃ rü nhama 
maxẽ i pacü i üxüxétüwa 
yata̱xcuchichapa̱xacürüxü̃ tá nixĩgü. Rü 
ngẽma ngunexü̃gu rü guxü̃táma nixae 
rü taxuxü̃táma ínayaxügü. 2 Notürü i 
pemax nax aixcuma choxü̃ 
pengechaü̃güxü̃ rü ngẽma chorü üüne 
rü nhama üa̱xcü i pexü̃ baxixü̃rüxü̃ tá 
maxü̃ pexna naxã, rü tá petaãxẽgü. Rü 
pemax rü taãxẽmaxã tá piyuxnagütanü 
nhama wocaxacügü naxpǘü̃wa 
iyayi̱xü̃rüxü̃. 3 Rü ngẽma ngunexü̃ i 
ãũcümaxü̃ i nagu chapoxcuexü̃ i ngẽma 
chixexü̃ ügüxü̃ rü pema rü nawa tá 
pengagü i ngẽma chixexü̃ ügüxü̃ 
nhama waixümüte̱xewa 
pengagüxü̃rüxü̃. 4 ¡Rü nüxna 
pecua̱xãchi ga yema mugü ga chorü 
duü̃ ga Moichéna chaxãxü̃ ga ma̱xpǘne 
MALAQUIAS 3 
,  
4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
653 
ga Chinaíwa! Rü yema ucu̱xẽgü rü 
mugü rü guxü̃ma ga Iraéutanüxü̃güca̱x 
nixĩ nax nümagü naga naxĩnüexü̃ca̱x. 
5 Rü dücax, nua tá pexca̱x chanamu ya 
chorü orearü uruxü̃ ya Ería naxü̃pa i 
ngẽma ngunexü̃ i ãũcümaxü̃ i nagu 
chapoxcuexü̃ i ngẽma chixexü̃ ügüxü̃. 
6 Rü nüma ya Ería rü duü̃xü̃gümaxã tá 
nüxü̃ nixu i chorü ore nax papágü rü 
nanegümaxã nangüxmüexü̃ca̱x, rü 
nüma i nanegü rü nanatügümaxã 
nangüxmüexü̃ca̱x. Erü ngẽxguma tama 
nüxü̃ naxoegu i norü chixexü̃gü rü 
chama rü tá ngẽ́ma chaxũ rü 
noxtacüma tá chanapoxcue i ngẽma 
nachixü̃anecüã̱x i duü̃xü̃gü, rü 
noxtacüma tá chayanaxoxẽxẽ”, 
nhanagürü ya Cori ya Tupana.  
MALAQUIAS 4 
Seleções do Antigo Testamento das Sagradas Escrituras no idioma ticuna, 2da ed. ©2009, Wycliffe Bible Translators
