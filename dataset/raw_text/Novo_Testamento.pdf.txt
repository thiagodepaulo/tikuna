 
 
 
 
Tupanaarü Ore 
 
 
i Tórü Cori ja Ngechuchu 
 
 
ja Cristuchiga 
 
 
 
 
 
 
O Novo Testamento 
de nosso Senhor Jesus Cristo 
na língua 
ticuna 
 
 
 
 
 
 
 
 
 
 
 
 
 
 
 
A Palavra de Dues nas mãos do povo  
O Novo Testamento na língua ticuna do Brasil, 2da ed. ©2009, Liga Bíblica
 
 
 
O Novo Testamento 
na língua ticuna 
 
 
 
 
 
 
 
 
Primera edição, 1986 
Segunda impressão, 2003 
Segunda edição, 2009 
 
 
 
 
 
 
 
 
© Liga Bíblica 
 
Concede-se autorização para copiar, distribuir e comunicar ao 
público este texto, com as seguintes restrições: 
· Atribuição. Deve-se reconhecer e dar crédito à Liga Bíblica 
(mas não de uma forma que possa sugerir a colaboração 
dela ou seu apoio na aplicação da obra). 
· Comercialização. Não se pode utilizar esta obra para fins 
comerciais. 
· Obras derivadas. Não se pode alterar ou transformar este 
texto, nem gerar obras derivadas dele.  
O Novo Testamento na língua ticuna do Brasil, 2da ed. ©2009, Liga Bíblica
 
 
 
 
PRÓLOGO 
 
Este Novo Testamento das Sagradas Escrituras é 
publicado, visando os falantes da língua ticuna que moram 
na selva as margens do rio Solimões e seus afluentes.  
O Novo Testamento na língua ticuna do Brasil, 2da ed. ©2009, Liga Bíblica
 
O Novo Testamento na língua ticuna do Brasil, 2da ed. ©2009, Liga Bíblica
 
 
 
ÍNDICE  
  
  Mateus              ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·   Mateu             ·  ·  ·  ·  ·  ·  ·  ·  ·  ·  ·  ·  ·  ·  ·   7 
  Marcos              ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·   Marcu           ·  ·  ·  ·  ·  ·  ·  ·  ·  ·  ·  ·  ·  ·  ·  92 
  Lucas            ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·   Luca          ·  ·  ·  ·  ·  ·  ·  ·  ·  ·  ·  ·  ·  ·  ·  · 142 
  João                        ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·   Juã́ũ        ·  ·  ·  ·  ·  ·  ·  ·  ·  ·  ·  ·  ·  ·  ·  · 229 
  Atos    ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·   Puracügü                 ·  ·  ·  ·  ·  ·  ·  ·  ·  ·  ·  ·  · 292 
  Romanos           ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·   Romacü̱̃ã̱x   ·  ·  ·  ·  ·  ·  ·  ·  ·  ·  ·  ·  · 370 
1 Coríntios              ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 1 Corĩ́tiucü̱̃ã̱x          ·  ·  ·  ·  ·  ·  ·  ·  ·  ·  ·  · 410 
2 Coríntios             ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 2 Corĩ́tiucü̱̃ã̱x          ·  ·  ·  ·  ·  ·  ·  ·  ·  ·  ·  · 446 
  Gálatas            ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·   Gárataanecü̱̃ã̱x              ·  ·  ·  ·  ·  ·  ·  ·  ·  · 469 
  Efésios                  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·   Epéchiucü̱̃ã̱x                     ·  ·  ·  ·  ·  ·  ·  ·  ·  ·  · 483 
  Filipenses                          ·  ·  ·  ·  ·  ·  ·  ·  ·  ·  ·  ·  ·  ·  ·  ·   Piripucü̱̃ã̱x                       ·  ·  ·  ·  ·  ·  ·  ·  ·  ·  ·  · 497 
  Colossenses                         ·  ·  ·  ·  ·  ·  ·  ·  ·  ·  ·  ·  ·  ·  ·   Corochacü̱̃ã̱x                 ·  ·  ·  ·  ·  ·  ·  ·  ·  ·  · 506 
1 Tessalonicenses                    ·  ·  ·  ·  ·  ·  ·  ·  ·  ·  ·  ·  · 1 Techarónicacü̱̃ã̱x          ·  ·  ·  ·  ·  ·  ·  ·  · 515 
2 Tessalonicenses                    ·  ·  ·  ·  ·  ·  ·  ·  ·  ·  ·  ·  · 2 Techarónicacü̱̃ã̱x          ·  ·  ·  ·  ·  ·  ·  ·  · 522 
1 Timóteo                         ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 1 Timúteu      ·  ·  ·  ·  ·  ·  ·  ·  ·  ·  ·  ·  ·  · 526 
2 Timóteo                        ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 2 Timúteu      ·  ·  ·  ·  ·  ·  ·  ·  ·  ·  ·  ·  ·  · 536 
  Tito         ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·   Titu                  ·  ·  ·  ·  ·  ·  ·  ·  ·  ·  ·  ·  ·  ·  ·  · 543 
  Filemom                ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·   Firemú                         ·  ·  ·  ·  ·  ·  ·  ·  ·  ·  ·  ·  ·  · 548 
  Hebreus                        ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·   Ebréugü        ·  ·  ·  ·  ·  ·  ·  ·  ·  ·  ·  ·  ·  · 550 
  Tiago            ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·   Tiagu                     ·  ·  ·  ·  ·  ·  ·  ·  ·  ·  ·  ·  ·  ·  · 582 
1 Pedro           ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 1 Pedru                 ·  ·  ·  ·  ·  ·  ·  ·  ·  ·  ·  ·  ·  ·  · 591 
2 Pedro          ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 2 Pedru                 ·  ·  ·  ·  ·  ·  ·  ·  ·  ·  ·  ·  ·  ·  · 601 
1 João                          ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 1 Juã́ũ       ·  ·  ·  ·  ·  ·  ·  ·  ·  ·  ·  ·  ·  ·  ·  · 608 
2 João                          ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 2 Juã́ũ       ·  ·  ·  ·  ·  ·  ·  ·  ·  ·  ·  ·  ·  ·  ·  · 616 
3 João                          ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  · 3 Juã́ũ       ·  ·  ·  ·  ·  ·  ·  ·  ·  ·  ·  ·  ·  ·  ·  · 618 
  Judas          ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·  ·   Juda        ·  ·  ·  ·  ·  ·  ·  ·  ·  ·  ·  ·  ·  ·  ·  · 620 
  Apocalipse            ·  ·  ·  ·  ·  ·  ·  ·  ·  ·  ·  ·  ·  ·  ·  ·   Apocaríchiu    ·  ·  ·  ·  ·  ·  ·  ·  ·  ·  ·  · 623 
 
O Novo Testamento na língua ticuna do Brasil, 2da ed. ©2009, Liga Bíblica
 
O Novo Testamento na língua ticuna do Brasil, 2da ed. ©2009, Liga Bíblica
7 
 
Ngechuchu ja Cristuarü o̱xigü ga 
nuxcümaü̃güxü̃chiga 
(Lc 3.23-38) 
 
1
  
1 Nhaã nixĩ ga Ngechuchu ja 
Cristuarü o̱xigü ga nuxcümaxü̃güxü̃. 
Rü jematanüwa rü Dawí nixĩ ga wüxi, 
rü Abrã́ũ nixĩ ga to. 
   2 Abrã́ũ nixĩ ga nanatü ga Isaqui. 
Rü Isaqui nixĩ ga nanatü ga Jacú. 
Rü Jacú nixĩ ga nanatü ga Judá rü 
naẽneẽgü. 
   3 Rü Judá nixĩ ga nanatü ga Peré rü 
Cherá. Rü Tamá ngĩnegü nixĩ ga 
jema taxre. 
Rü Peré nixĩ ga nanatü ga Erṍũ. 
Rü Erṍũ nixĩ ga nanatü ga Arã́ũ. 
   4 Rü Arã́ũ nixĩ ga nanatü ga 
Aminadá. 
Rü Aminadá nixĩ ga nanatü ga 
Nasu. 
Rü Nasu nixĩ ga nanatü ga 
Charamú. 
   5 Rü Charamú nixĩ ga nanatü ga Buá 
rü Raábe ijixĩ ga naẽ. 
Rü Buá nixĩ ga nanatü ga Obedi, rü 
Ruti ijixĩ ga naẽ. 
Rü Obedi nixĩ ga nanatü ga Jesé. 
   6 Rü Jesé nixĩ ga nanatü ga ãẽ̱xgacü 
ga Dawí. 
Rü ãẽ̱xgacü ga Dawí nixĩ ga nanatü 
ga Charumáũ. Rü Bechabé ga 
Uría nama̱xchire̱x ixĩcü ijixĩ ga 
naẽ ga Charumáũ. 
   7 Rü Charumáũ nixĩ ga nanatü ga 
Rubuã́ũ. 
Rü Rubuã́ũ nixĩ ga nanatü ga Abía. 
Rü Abía nixĩ ga nanatü ga Achá. 
   8 Rü Achá nixĩ ga nanatü ga Jochapá. 
Rü Jochapá nixĩ ga nanatü ga 
Jurã́ũ. 
Rü Jurã́ũ nixĩ ga nanatü ga Uchía. 
   9 Rü Uchía nixĩ ga nanatü ga Jotã́ũ. 
Rü Jotã́ũ nixĩ ga nanatü ga Acá. 
Rü Acá nixĩ ga nanatü ga Echequía. 
  10 Rü Echequía nixĩ ga nanatü ga 
Manaché. 
Rü Manaché nixĩ ga nanatü ga Amú. 
Rü Amú nixĩ ga nanatü ga Jochía. 
  11 Rü Jochía nixĩ ga nanatü ga Jeconía 
rü naẽneẽgü. Rü jexguma nixĩ ga 
Babiróniãcü̱̃ã̱x ga churaragü 
Judéugüxü̃ íjauxü̃xü̃ rü 
Babiróniããnewa nagagüãxü̃. 
  12 Rü jexguma Babiróniãwa 
Judéugüxü̃ nagagüguwena rü 
Jeconía nixĩ ga nanatü ga 
Charatía. 
Rü Charatía nixĩ ga nanatü ga 
Chorobabé. 
 
ORE I MEXÜ̃ GA MATEU ÜMATÜXÜ̃ 
 
 
O Novo Testamento na língua ticuna do Brasil, 2da ed. ©2009, Liga Bíblica
8 
  13 Rü Chorobabé nixĩ ga nanatü ga 
Abiúdi. 
Rü Abiúdi nixĩ ga nanatü ga 
Eriaquí. 
Rü Eriaquí nixĩ ga nanatü ga Achó. 
  14 Rü Achó nixĩ ga nanatü ga 
Chadoqui. 
Rü Chadoqui nixĩ ga nanatü ga 
Aquíu. 
Rü Aquíu nixĩ ga nanatü ga Eriúdi. 
  15 Rü Eriúdi nixĩ ga nanatü ga 
Ereachá. 
Rü Ereachá nixĩ ga nanatü ga 
Matáü̃. 
Rü Matáü̃ nixĩ ga nanatü ga Jacú. 
  16 Rü Jacú nixĩ ga nanatü ga Juche. 
Rü Juche nixĩ ga María ngĩte. Rü 
María ijixĩ ga naẽ ja Ngechuchu 
ja Cristu ixĩcü. 
17 Rü jemaãcü Abrã́ũwa inaxügü ga jema 
Ngechuchuarü o̱xigü rü 14 nixĩ 
nhu̱xmata Dawíwa nangu. Rü to ga 14 
inaxügü ga Dawíwa rü nhu̱xmata 
Babiróniãcü̱̃ã̱x ga churaragü Judéugüxü̃ 
íjauxü̃guwa nangu. Rü to ga 14 inaxügü 
ga jexguma Judéugüxü̃ ínajauxü̃guwena 
rü nhu̱xmata Cristu buxguwa nangu. 
 
Ngechuchu ja Cristuarü buxchiga 
(Lc 2.1-7) 
18 Rü nhaãcü nixĩ ga jexguma nabuxgu 
ga Ngechuchu. Rü naẽ ga María rü 
marü Juchemaã ixãtechaü̃. Notürü 
naxü̃pa ga nügüna na nangugüxü̃ rü 
marü Tupanaãẽ i Üünexü̃ãrü ĩnüãxü̃́ 
ixãxãcü. 19 Rü Juche ga María ngĩtechaü̃ 
ixĩcü rü wüxi ga mecü nixĩ. Rü jemaca̱x 
tama nanango̱xẽẽchaü̃ ga jema na 
naxãxãcüxü̃ ga María. Rü nagu narüxĩnü 
ga bexmamare ngĩxü̃ na ínatáxü̃. 20 Rü 
jexguma jemagu ínaxĩnüjane, rü wüxi 
ga dauxü̃cü̱̃ã̱x ga Tupanaãrü orearü 
ngeruü̃, rü nanegüwa naxca̱x nango̱x rü 
namaã nidexa. Rü nhanagürü nüxü̃: 
—Pa Juche Pa Dawítanüxü̃x, ¡tãṹ i 
ngĩxü̃ cuxoxü̃ i María na ngĩmaã 
cuxãmaxü̃! Erü Tupanaãẽ i Üünexü̃ 
ngĩxna ĩnüxü̃gagu nixĩ i naxãxãcüxü̃. 
21 —Rü ngĩma tá ngĩxü̃́ nangẽxma i wüxi 
i ngĩxãcü, rü cuma rü tá Ngechuchugu 
cunaxüéga. Rü ngẽma tá nixĩ i naẽ́ga, 
erü nüma tá norü pecadugüwa 
ínananguxü̃xẽẽ i norü duü̃xü̃gü 
—nhanagürü. 22 Rü guxü̃ma ga jema 
orearü ngeruü̃ nüxü̃ ixuxü̃ rü nangupetü 
na janguxü̃ca̱x ga Cori ga Tupanaãrü ore 
ga nuxcümaxü̃xü̃ ga norü orearü uruü̃ 
nüxü̃ ixuxü̃ ga nhaxü̃: 
  23 “Rü tá tawemacü ngĩxü̃ inajarütaxu 
i ngẽma nge i taguma jatüxü̃ 
cua̱xcü. Rü tá najatü. Rü 
Emanuẽ́ tá nixĩ i naẽ́ga. Rü 
ngẽma naẽ́ga rü ‘Tupana tamaã 
inarüxã̱ũ̱x’, nhaxü̃chiga nixĩ”, 
nhanagürü. 24 Rü jexguma pewa 
naḇaixãchigu ga Juche, rü nanaxü ga 
jema Tupanaãrü orearü ngeruü̃ ga 
dauxü̃cü̱̃ã̱x namaã nüxü̃ ixuxü̃. Rü 
Maríamaã naxãma̱x. 25 Notürü taguma 
ngĩxü̃ nacua̱x nhu̱xmata nabu ga guma 
ngĩne. Rü Ngechuchugu nanaxüéga. 
 
Ngechuchuxü̃ ínajadaugü ga jatügü 
ga nüxü̃ cua̱xü̃chigüxü̃ 
 
2
  
1 Rü Ngechuchu rü Judéaanewa 
jexmane ga ĩãne ga Beréü̃gu nabu 
ga jexguma Erudi ãẽ̱xgacü ixĩxgu ga 
jema nachiü̃ãnewa. Rü jexguma nixĩ ga 
ĩãne ga Jerucharéü̃wa nangugüxü̃ ga 
nhuxre ga jatügü ga nüxü̃ cua̱xü̃chigüxü̃ 
MATEU 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
9 
ga woramacuriwa ngúexü̃ ga jaxü̃wa ne 
ĩxü̃ ga üa̱xcü ne ũxü̃wa. 2 Rü duü̃xü̃güna 
nacagüe, rü nhanagürügü: —¿Ngextá 
nixĩ i nangẽxmaxü̃ ja jima Judéugüarü 
ãẽ̱xgacü ja ngexwacax bucü? Toma rü 
jéama tochiü̃ãnewa nüxü̃ tadau ja norü 
woramacuri rü ngẽmaca̱x núma taxĩ na 
nüxü̃ tajarücua̱xüü̃güxü̃ca̱x 
—nhanagürügü. 3 Rü jexguma 
jemachigaxü̃ nacua̱xgu ga ãẽ̱xgacü ga 
Erudi rü poraãcü naxoegaãẽ. Rü 
guxü̃ma ga duü̃xü̃gü ga 
Jerucharéü̃cü̱̃ã̱xgü rü ta naxoegaãẽgü. 
4 Rü jexguma ga ãẽ̱xgacü ga Erudi rü 
naxca̱x nangema ga guxü̃ma ga 
paigüarü ãẽ̱xgacügü rü ngúexẽẽruü̃gü 
ga ore ga mugüwa ngu̱xẽẽtaegüxü̃. Rü 
nüxna naca, rü nhanagürü: —¿Ngexta 
nixĩ i nabuégaxü̃ ja Cristu? 
—nhanagürü. 5 Rü nümagü 
nanangãxü̃gü, rü nhanagürügü: —Nuã 
Judéaanewa ngẽxmane ja ĩãne ja 
Beréü̃gu tá nixĩ i nabuxü̃. Jerü 
nuxcümaxü̃cü ga Tupanaãrü orearü 
uruü̃ rü nachiga nanaxümatü, rü 
nhanagürü ga jema ore: 
   6 “Rü Beréü̃ ja ĩãne ja Judéaanewa 
ngẽxmane, rü jima rü tama 
wüxi ja ngexnerüǘne ja 
ĩãnemare nixĩ, erü nagu tá 
nabu i ngẽma ãẽ̱xgacü i taxü̃ i 
Cristu. Rü nüma tá nüxna 
nadau i guxü̃ma i Tupanaãrü 
duü̃xü̃gü i Judéugü”, 
nhanagürü. 7 Rü jexguma ga ãẽ̱xgacü ga 
Erudi rü bexma naxca̱x naca ga jema 
jatügü ga nüxü̃ cua̱xü̃chigüxü̃ ga jaxü̃wa 
ne ĩxü̃. Rü nüxna naca ga ṯacü rü 
ngunexü̃ na nangóxü̃ ga noxri ga guma 
woramacuri. 8 Rü nhu̱xmachi ga Erudi 
rü Beréü̃wa nanamugü ga jema jatügü. 
Rü nhanagürü nüxü̃: —¡Rü ngẽ́ma pexĩ 
rü meã naxca̱x pejada̱x i ngẽma 
õxchana. Rü ngẽxguma nüxü̃ 
ipejangauxgu rü chamaã nüxü̃ peixu na 
chama rü ta ngẽ́ma chaxũxü̃ca̱x, na 
nüxü̃ chajarücua̱xüü̃xü̃ca̱x i ngẽma 
õxchana! —nhanagürü. 9 Rü jexguma 
jema orexü̃ naxĩnüẽguwena, rü 
inaxĩãchi ga jema jatügü. Rü guma 
woramacuri ga noxri nüxü̃ nadaugücü 
rü nape̱xegu nixũchigü rü nhu̱xmata 
jema õxchana ga Ngechuchu 
íjexmaxü̃ẽ́tüwa nangu. Rü jéma 
najachaxãchi. 10 Rü jexguma guma 
woramacurixü̃ nadaugügu ga jema 
jatügü, rü poraãcü nataãẽgü. 11 Rü 
nichocu ga guma ĩ ga nawa 
najexmanewa ga õxchana ga 
Ngechuchu. Rü õxchanaxü̃ nadaugü, rü 
naẽ ga Maríaxü̃ rü ta nadaugü. Rü 
õxchana ga Ngechuchupe̱xegu 
nacaxã́pü̱xügü, rü nüxü̃ nicua̱xüü̃gü. Rü 
nhu̱xmachi najawãxna ga norü 
baúxacügü, rü õxchanana 
nanaxãmaregü ga uiru rü pumaragü ga 
paacaxüchixü̃. 12 Rü jemawena, ga 
jexguma napeejane ga jema jatügü, rü 
nanegüwa Tupana najaxucu̱xẽgü na 
tama Erudica̱x nawoeguxü̃ca̱x. Rü 
jemaca̱x noxtacüma to ga namagu 
naxĩãcüma nachiü̃ãneca̱x nawoegu. 
 
Ejituanewa nabuxmü 
13 Rü jexguma marü íjaxĩxguwena ga 
jema jatügü rü wüxi ga dauxü̃cü̱̃ã̱x ga 
Tupanaãrü orearü ngeruü̃, rü nanegüwa 
Jucheca̱x nango̱x, rü nhanagürü nüxü̃: 
—¡Naḇaixãchi rü írüda! ¡Rü ípechoxü̃ i 
nuã namaã i õxchana i Ngechuchu rü 
MATEU 2 
O Novo Testamento na língua ticuna do Brasil, 2da ed. ©2009, Liga Bíblica
10 
naẽ! ¡Rü Ejituanewa pexĩ! ¡Rü ngẽ́ma 
pengẽxmagü nhu̱xmatáta chama cumaã 
nüxü̃ chixu na nhuxgu tá cutaeguxü̃! 
Erü ãẽ̱xgacü i Erudi rü õxchanaca̱x tá 
nadau na jamáãxü̃ca̱x —nhanagürü 
nüxü̃. 14 Rü jexguma ga Juche rü 
naḇaixãchi rü ínarüda. Rü jexgumatama 
chütacü namaã inaxũãchi ga õxchana ga 
Ngechuchu rü naẽ. Rü Ejituanewa naxĩ. 
15 Rü Ejituanewa najexmagü nhu̱xmata 
naju̱x ga ãẽ̱xgacü ga Erudi. Rü jemaãcü 
nangupetü na janguxü̃ca̱x ga Tupanaãrü 
ore ga nuxcümaxü̃cü ga norü orearü 
uruü̃ nüxü̃ ixuxü̃ ga nhaxü̃: 
“Naxca̱x changema ja Chaune rü 
Ejituanena chanataeguxẽẽ”, 
nhaxü̃ ga jema ore. 
 
Erudi nanamu na tüxü̃ naḏaixü̃ca̱x 
ga õxchanagü 
16 Rü jexguma ga ãẽ̱xgacü ga Erudi 
nüxü̃ cua̱xgu ga to ga namagu na 
nawoeguxü̃ ga jema jatügü ga nüxü̃ 
cua̱xü̃chigüxü̃ ga jaxü̃wa ne ĩxü̃, rü 
poraãcü nanu. Rü Beréü̃wa nanamugü 
ga norü churaragü na guxü̃ ga jema 
naãnewa tüxü̃ naḏaixü̃ca̱x ga guxãma ga 
guxema õxchanagü ga i jatüxe ga 
jexwacax buexe rü nhu̱xmata taxre ga 
taunecü tüxü̃́ jexmagüxewa nangu. Jerü 
jema jatügü ga jaxü̃wa ne ĩxü̃ rü marü 
nüxü̃ nixugügü rü taxre ga taunecü nixĩ 
ga noxri na nangóxü̃ ga guma 
woramacuri. 17 Rü jemaãcü ningu ga ore 
ga nuxcümaxü̃xü̃ ga Tupanaãrü orearü 
uruü̃ ga Jeremíã ümatüxü̃ ga nhaxü̃: 
  18 “Rü Ramáwa nüxü̃ taxĩnüẽ i wüxi i 
naga i poraãcü 
ngechaü̃gaãcüma auxexü̃. Rü 
Raquera ijixĩ i ngĩxãcügüca̱x 
poraãcü auxcü. Rü taxuacüma 
ngĩxü̃ tataãẽxẽẽẽ́ga, erü najue i 
ngĩxãcügü”, 
nhanagürü ga jema ore. 19 Notürü 
jexguma marü naju̱xguwena ga ãẽ̱xgacü 
ga Erudi, rü Ejituanewa rü wüxi ga 
dauxü̃cü̱̃ã̱x ga Tupanaãrü orearü ngeruü̃ 
rü nanegüwa Jucheca̱x nango̱x. Rü 
nhanagürü nüxü̃: 20 —Pa Juchex, ¡írüda, 
rü pechiü̃ãneca̱x namaã pewoegu i 
õxchana i Ngechuchu! Erü marü najue 
ga jema õxchanaxü̃ ima̱xgüchaü̃xü̃ 
—nhanagürü. 21 Rü jexguma ga Juche rü 
ínarüda rü nachiü̃ãneca̱x namaã 
nataegu ga õxchana rü naẽ. 22 Notürü 
jexguma Juche nüxü̃ cuáchigagu na 
Aqueránu ãẽ̱xgacüxü̃ ingucuchixü̃ 
nanatü ga Erudichicüü ga Judéaanewa, 
rü namuü̃ ga Juche ga jéma na naxũxü̃. 
Jerü wüxi ga dauxü̃cü̱̃ã̱x ga Tupanaãrü 
orearü ngeruü̃ nanegüwa nanaxucu̱xẽ 
na tama jéma Judéaanewa na 
naxũxü̃ca̱x. Rü jemaca̱x Gariréaanewa 
naxũ. 23 Rü jexguma Gariréaanewa 
nangugügu, rü ĩãne ga Nacharétuwa 
naxĩ, rü jexma naxãchiü̃gü. Rü jemaãcü 
nangupetü na janguxü̃ca̱x ga jema ore 
ga nuxcümaxü̃güxü̃ ga Tupanaãrü 
orearü uruü̃gü nüxü̃ ixugüxü̃ ga nhaxü̃: 
“Ngechuchu ja Cristu rü 
Nacharétucü̱̃ã̱xmaã tá nanaxugü”, 
nhaxü̃. 
 
Juã́ũ ga baiü̃xẽẽruü̃ nüxü̃ nixu ga 
Tupanaãrü ore ga dauxchitawa ga 
ngextá taxúema íxãpataxü̃wa 
 
(Mr 1.1-8; Lc 3.1-9, 15-17; Ju 1.19-28) 
 
3
  
1-2 Rü jexguma Nacharétuwa 
najexmagu ga Ngechuchu, rü Juã́ũ 
ga baiü̃xẽẽruü̃ inanaxügü ga Tupanaãrü 
MATEU 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
11 
orexü̃ na jaxuxü̃ ga Judéaanewa ga 
dauxchitawa ngextá taxúema 
íxãpataxü̃wa. Rü duü̃xü̃gümaã nüxü̃ 
nixu rü nhanagürü: —¡Nüxü̃ perüxoe i 
pecüma i chixexü̃! Erü marü ningaica na 
perü ãẽ̱xgacü na jiĩxü̃ ja Tupana 
—nhanagürü. 3 Rü guma Juã́ũ ga 
baiü̃xẽẽruü̃chiga nixĩ ga naxümatüãxü̃ 
ga nuxcümaxü̃cü ga Tupanaãrü orearü 
uruü̃ ga Ichaía ga jexguma nhaxgu: 
“Rü dauxchitawa i ngextá taxúema 
íxãpataxü̃wa tá nangẽxma i 
wüxi i duü̃xü̃ i ngẽ́ma tagaãcü 
nhaxü̃: ‘¡Pegü pemexẽẽ̱x naxca̱x 
ja Cori! ¡Rü naxca̱x 
ipejanawe̱xãchixẽẽ̱x i perü 
maxü̃!’ ” 
nhaxü̃. 4 Rü naxchiru ga Juã́ũ rü 
cameruta̱xanaxca̱x nixĩ, rü norü gojexü̃ rü 
naxcha̱xmünaxca̱x nixĩ. Rü beruremaã rü 
munümaã naxãwemü. 5 Rü jéma 
Juã́ũxü̃tawa inajarüxĩnüẽgüxü̃ ga duü̃xü̃gü 
ga Jerucharéü̃cü̱̃ã̱x, rü duü̃xü̃gü ga guxü̃ ga 
Judéaanewa ne ĩxü̃, rü duü̃xü̃gü ga natü ga 
Judã́ũãrü ngaicamagu ãchiü̃güxü̃. 6 Rü 
guxema duü̃xẽgü ga nüxü̃ ixugüexe ga 
tümaãrü pecadugü, rü Juã́ũ rü tüxü̃ 
ínabaiü̃xẽẽ ga natü ga Judã́ũwa. 7 Notürü 
jexguma Juã́ũ nüxü̃ da̱xgu ga naxü̃tawa na 
nangugüxü̃ ga muxü̃ma ga ãẽ̱xgacügü ga 
Parichéugü rü Chaduchéugü na 
ínabaiü̃xẽẽãxü̃ca̱x, rü Juã́ũ nhanagürü 
nüxü̃: —Pa Ãxtapearü Duü̃xü̃güx, ¿rü texé 
pemaã nüxü̃ tixu na naxchaxwa 
peibuxmüxü̃ca̱x i ngẽma Tupanaãrü pocu i 
ãũcümaxü̃ i marü ingaicaxü̃? 8 —¡Rü 
penaxwa̱xe na Tupana naxwa̱xexü̃ãcüma 
pemaxẽxü̃ na ngẽmaãcü guxü̃ma i 
duü̃xü̃gü nüxü̃ nadaugüxü̃ca̱x na aixcuma 
marü nüxü̃ perüxoexü̃ i ngẽma pecüma i 
chixexü̃! 9 —Erü Tupanape̱xewa rü 
taxuwama name na pegü peixuxü̃ na 
Abrã́ũtanüxü̃ i Judéugü peixĩgüxü̃ erü 
tama ngẽmaca̱x nixĩ ja Tupana i 
duü̃xü̃güxü̃ najaxuxü̃. Rü pemaã nüxü̃ 
chixu rü ngẽxguma Tupana naxwa̱xegu, rü 
tama nüxü̃́ naguxcha na daa nutawa 
Abrã́ũtanüxü̃ nanguxü̃xẽẽxü̃. 10 —Rü 
Tupanaãrü juema rü marü íimemare na 
nadaxü̃xü̃ca̱x i ngẽma nanetügü i tama 
mexü̃. Rü guxü̃ma i nanetügü i chixearü 
õṍxü̃ rü tá nadaxü̃, rü nhu̱xmachi tá ínagu 
—nhanagürü. 11 Rü nhanagürü ta ga Juã́ũ: 
—Chama rü aixcuma dexáwamare pexü̃ 
íchabaiü̃xẽẽ na togü i duü̃xü̃gü nüxü̃ 
cuáxü̃ca̱x na aixcuma marü nüxü̃ 
perüxoexü̃ i pecüma i chixexü̃. Notürü 
chaweama tá ínangu i to i Tupanaãrü 
orearü uruü̃. Rü nüma tá pexü̃tawa 
nanamu i Tupanaãẽ i üünexü̃ na 
naporaexẽẽãxü̃ i ngẽma Tupanawe rüxĩxü̃, 
rü nüma tá nanapocue i ngẽma Tupanaxü̃ 
oexü̃. Erü nüma rü poraãcü choxü̃ 
narüjexera na ãẽ̱xgacü jiĩxü̃. Rü chama rü 
nape̱xewa rü taxuwama chame rü bai i 
norü chapatuarü ngewaxüra chame. 
12 —Rü nüma rü marü ínamemare na 
nhama i naãnewa jadexechiãxü̃ca̱x i norü 
duü̃xü̃gü nhama wüxi i jatü trigu naã́tüna 
idexechixü̃rüü̃. Rü ngẽmaãcü tá 
najadexechi i ngẽma noxrü ixĩgüxü̃ na 
naxü̃tawa nangẽxmagüxü̃ca̱x, notürü 
ngẽma tama noxrü ixĩgüxü̃ rü tá ínanagu 
nawa ja jima üxü ja taguma ixoxü̃ne 
—nhanagürü ga Juã́ũ. 
 
Ngechuchuarü baiechiga 
 
(Mr 1.9-11; Lc 3.21-22) 
13 Rü jexguma nixĩ ga Gariréaanewa 
ne naxũxü̃ ga Ngechuchu. Rü 
MATEU 3 
O Novo Testamento na língua ticuna do Brasil, 2da ed. ©2009, Liga Bíblica
12 
Juã́ũxü̃tawa nanguxü̃ ga Judã́ũ ga 
natüwa, na Juã́ũ ínabaiexẽẽxü̃ca̱x. 14 Rü 
noxri rü tama Ngechuchuxü̃ 
ínabaiexẽẽchaü̃ ga Juã́ũ. Rü nhanagürü 
nüxü̃: —Choxü̃ waxi nixĩ i namexü̃ na 
ícubaiexẽẽxü̃. ¿Rü nhuxãcü i cuma i 
chauxü̃tawa cuxũxü̃ na chama cuxü̃ 
íchabaiexẽẽxü̃ca̱x? —nhanagürü. 
15 Notürü ga Ngechuchu rü nhanagürü 
nüxü̃: —Name nixĩ i choxü̃ ícubaiexẽẽ i 
nhu̱xmax. Erü name nixĩ i tanaxü i 
guxü̃ma i ngẽma Tupana tüxü̃ muxü̃ 
—nhanagürü. Rü jexguma ga Juã́ũ rü: 
—Ngü̃ —nhanagürü. 16 Rü jexguma 
marü Juã́ũ Ngechuchuxü̃ 
íbaiexẽẽguwena, rü dexáwa ínaxü̃ãchigu 
ga Ngechuchu. Rü jexgumatama 
niwãxna ga dauxü̃guxü̃ ga naãne, rü 
Ngechuchu nüxü̃ nadau ga Tupanaãẽ i 
Üünexü̃ ga wüxi ga muxtucurüü̃ na 
inagoxü̃ rü nüxna na nanguxü̃. 17 Rü 
dauxü̃wa inanaxũ ga wüxi ga naga ga 
nhaxü̃: —Daa nixĩ ja Chaune ja nüxü̃ 
changechaü̃xü̃chicü, rü poraãcü namaã 
chataãẽxü̃chicü —nhaxü̃. 
 
Ngechuchuxü̃ naxü ga Chataná 
 
(Mr 1.12-13; Lc 4.1-13) 
 
4
  
1 Rü jemawena rü Tupanaãẽ i 
Üünexü̃ rü wüxi ga nachica ga 
ngextá taxúema íxãpataxü̃wa 
Ngechuchuxü̃ naga na jéma Chataná 
nüxü̃ üxü̃ca̱x. 2 Rü taguma nachibü ga 
40 ga ngunexü̃ rü 40 ga chütaxü̃. Rü 
jemawena rü nataija. 3 Rü jexguma ga 
ṉg̱oxo ga Chataná rü Ngechuchuxü̃tawa 
nangu, na nüxü̃ naxüxü̃ca̱x. Rü 
nhanagürü nüxü̃: —Ega aixcuma 
Tupana Nane cuixĩgu, ¡rü daa nutagüxü̃ 
namu na põũxü̃ nanguxü̃xü̃ca̱x! 
—nhanagürü ga Chataná. 4 Notürü 
Ngechuchu nanangãxü̃, rü nhanagürü: 
—Tupanaãrü ore i ümatüxü̃ rü 
nhanagürü: 
“Tãũxü̃táma põũxĩca nanamaxẽxẽẽ i 
duü̃xü̃gü, notürü guxü̃ma i ore i 
Tupana nüxü̃ ixuxü̃ nixĩ i 
duü̃xü̃güxü̃ maxẽxẽẽxü̃”, 
nhanagürü. 5 Rü jexguma ga ṉg̱oxo ga 
Chataná rü guma ĩãne ga üünene ga 
Jerucharéü̃wa nanaga. Rü tupauca ga 
taxü̃netape̱xegu nanamunagü. 6 Rü 
nhanagürü nüxü̃: —Ega aixcuma 
Tupana Nane cuixĩgu, ¡rü nuã cugü 
rütáe! Erü Tupanaãrü ore i ümatüxü̃wa 
rü nhanagürü: 
“Tupana tá nanamu i norü orearü 
ngeruü̃gü i dauxü̃cü̱̃ã̱x na cuxna 
nadaugüxü̃ca̱x. Rü naxme̱xmaã 
tá cuxü̃ nijauxgü na tama ṯacü 
rü nutagu cunguxü̃ca̱x”, 
nhanagürü. 7 Rü Ngechuchu nanangãxü̃ 
rü nhanagürü: —Rü Tupanaãrü ore i 
ümatüxü̃ rü nhanagürü ta: 
“¡Tama name i nüxü̃ na cuxüxü̃ ja 
Cori ja curü Tupana!” 
nhanagürü. 8 Rü jexguma wenaxãrü ga 
ṉg̱oxo ga Chataná rü wüxi ga ma̱xpǘne 
ga máxpü̱xüchinetape̱xewa nanaga. Rü 
jéma Ngechuchuxü̃ nanawe̱x ga guxü̃ma 
ga nachiü̃ãnegü na nhuxãcü 
jamexẽchixü̃. 9 Rü Chataná rü 
nhanagürü nüxü̃: —Chama chi cuxna 
chanaxã i guxü̃ma i nhaã cuxü̃ chawéxü̃ 
i ngẽxguma chi chape̱xegu 
cucaxã́pü̱xügu rü choxü̃ cuicua̱xüü̃gu 
—nhanagürü. 10 Rü jexguma ga 
Ngechuchu rü nhanagürü nüxü̃: 
—¡Choxna ixũgachi, Pa Chatanáx! Erü 
Tupanaãrü ore i ümatüxü̃ rü nhanagürü: 
MATEU 3 
,  
4 
O Novo Testamento na língua ticuna do Brasil, 2da ed. ©2009, Liga Bíblica
13 
“¡Nüxü̃ icua̱xüü̃ ja Cori ja curü 
Tupana, rü jimaãxü̃́xĩcatama 
napuracü!” 
nhanagürü. 11 Rü jexguma ga ṉg̱oxo ga 
Chataná rü Ngechuchuna nixũgachi. Rü 
Ngechuchuxü̃tawa nangugü ga 
dauxü̃cü̱̃ã̱x ga Tupanaãrü orearü 
ngeruü̃gü. Rü Ngechuchuxü̃ 
narüngü̃xẽẽgü rü nüxna nadaugü. 
 
Ngechuchu rü inanaxügü ga norü 
puracü ga Gariréaanewa 
 
(Mr 1.14-15; Lc 4.14-15) 
12 Rü jexguma Ngechuchu nüxü̃ ĩnügu 
ga na napocuxü̃ ga Juã́ũ ga baiü̃xẽẽruü̃, 
rü Gariréaanewa naxũ. 13 Notürü tama 
ĩãne ga Nacharétugu narüxã̱ũ̱x, rü ĩãne 
ga Caparnáũwa naxũ na jexma 
jaxãchiü̃xü̃ca̱x. Rü guma ĩãne rü 
naxtaxa ga Gariréacutüwa najexma ga 
Jeburã́ũtanüxü̃ rü Natarítanüxü̃ ga 
duü̃xü̃gü ixãchiü̃güxü̃wa. 14 Rü jema 
nangupetü na janguxü̃ca̱x ga ore ga 
nuxcümaxü̃cü ga Tupanaãrü orearü 
uruü̃ ga Ichaía ümatüxü̃ ga nhaxü̃: 
 
15-16 
“Rü duü̃xü̃güca̱x tá nango̱x i wüxi i 
ngóonexẽẽruü̃ i Jeburã́ũãrü 
naãnewa, rü Nataríarü naãnewa, 
rü Judã́ũãrü tocutüwa rü ngẽma 
nama i taxtücutüwa nadaxü̃wa, 
rü Gariréaanewa i ngextá 
duü̃xü̃gü i tama Judéugü ixĩgüxü̃ 
ixãchiü̃güxü̃wa. Rü ngẽmaãcü i 
ngẽma duü̃xü̃gü ga noxri 
ẽãnexü̃wa jexmagüxü̃, rü tá nüxü̃ 
nadaugü i wüxi i taxü̃ i 
ngóonexẽẽruü̃. Rü ngẽma 
duü̃xü̃gü ga noxri jutüü̃wa 
jexmagüxü̃ rü tá nüxü̃ nabaxi i 
ngẽma ngóonexẽẽruü̃”, 
nhanagürü ga jema Ichaíaarü ore. 17 Rü 
jexgumaü̃cüü nixĩ ga inaxügüãxü̃ ga 
Ngechuchu ga nüxü̃ na jaxuchigaxü̃ ga 
norü ore ga nhaxü̃: —¡Nüxü̃ perüxoe i 
pecüma i chixexü̃! Erü marü ningaica na 
perü ãẽ̱xgacü na jiĩxü̃ ja Tupana —nhaxü̃. 
 
Ngechuchu rü naxca̱x naca ga 
ãgümücü ga püchaetanüxü̃ 
(Mr 1.16-20; Lc 5.1-11) 
18 Rü jexguma naxtaxa ga 
Gariréaanacügu jaxũxgu ga Ngechuchu, rü 
jéma nüxü̃ nadau ga taxre ga jatü ga 
nügüeneẽgü ixĩgüxü̃. Rü wüxi rü Chimáũ 
ga Pedrugu ãẽ́gaxü̃ nixĩ. Rü to rü Ãdrégu 
ãẽ́gaxü̃ nixĩ. Rü nümagü rü ínapüchaegü, 
jerü woetama püchaetanüxü̃ nixĩgü. 19 Rü 
jexguma ga Ngechuchu rü nhanagürü 
nüxü̃: —¡Chawe perüxĩ! Rü chorü 
puracüwa tá pexü̃ chamugü na 
chauxü̃tawa penagagüxü̃ca̱x i duü̃xü̃gü 
—nhanagürü. 20 Rü jexgumatama ga jema 
taxre, rü jéma nanata̱xgü ga norü püchagü. 
Rü Ngechuchuwe narüxĩ. 21 Rü jéamaxü̃ra 
naxũ ga Ngechuchu, rü jéma nüxü̃ nadau 
ga to ga taxre ga nügüeneẽgü. Rü Tiagu 
nixĩ ga wüxi, rü Juã́ũ nixĩ ga to. Rü 
Zebedéu nanegü nixĩ ga nümagü. Rü 
nanatümaã wüxi ga nguewa najexmagü. 
Rü jéma ínanangáitagü ga norü püchagü. 
Rü Ngechuchu naxca̱x naca. 22 Rü 
jexgumatama jéma nguewa tüxü̃ nata̱xgü 
ga nanatü. Rü Ngechuchuwe narüxĩ. 
 
Ngechuchu nanangúexẽẽ ga 
muxü̃ma ga duü̃xü̃gü 
 
(Lc 6.17-19) 
23 Rü guxü̃ ga Gariréaanegu 
nixũgüchigü ga Ngechuchu. Rü 
wüxichigü ga ĩãnewa, rü duü̃xü̃güarü 
MATEU 4 
O Novo Testamento na língua ticuna do Brasil, 2da ed. ©2009, Liga Bíblica
14 
ngutaque̱xepataü̃wa ningu̱xẽẽtaechigü. 
Rü duü̃xü̃gümaã nüxü̃ nixuchiga ga ore 
ga mexü̃ na nhuxãcü ãẽ̱xgacü jiĩxü̃ ja 
Tupana. Rü guxü̃ma ga duü̃xü̃gü ga 
jema iḏaaweexü̃ rü nanameẽxẽẽ ga woo 
nanhuxraü̃xü̃ ga norü ḏaawe nüxü̃́ 
jexmaxü̃, rü naxca̱x nitaanegü. 24 Rü 
Ngechuchuxü̃ nacuáchigagü ga guxü̃ma 
ga duü̃xü̃gü ga Síriaanecü̱̃ã̱x. Rü 
naxü̃tawa nanagagü ga nagúxü̃raü̃xü̃ ga 
iḏaaweexü̃. Rü jematanüwa najexma ga 
duü̃xü̃gü ga ngúanemaã iḏaaweexü̃, rü 
duü̃xü̃gü ga poraãcü naxü̃newa 
nangúxü̃, rü duü̃xü̃gü ga ṉg̱oxo nawa 
jexmaxü̃, rü duü̃xü̃gü ga óxwaã̱xgüxü̃, 
rü duü̃xü̃gü ga naw̱ãĩxãchigüxü̃. Rü 
Ngechuchu nanameẽxẽẽ ga guxü̃ma ga 
jema. 25 Rü Ngechuchuwe narüxĩ ga 
muxü̃ma ga duü̃xü̃gü ga 
Gariréaanecü̱̃ã̱x, rü 
Decaporíchiuanecü̱̃ã̱x rü 
Jerucharéü̃cü̱̃ã̱x, rü Judéaanecü̱̃ã̱x, rü 
natü ga Judã́ũãrü tocutücü̱̃ã̱x. 
 
Ngechuchu rü ma̱xpǘnewa nüxü̃ 
nixu ga Tupanaãrü ore 
 
5
  
1 Rü jexguma Ngechuchu nüxü̃ 
da̱xgu ga jema muxü̃ma ga 
duü̃xü̃gü, rü wüxi ga ma̱xpǘnewa 
ínaxü̃ãchi namaã ga norü ngúexü̃gü. Rü 
jéma narüto, rü norü ngúexü̃gü nüxü̃ 
ínachomaẽguãchi. 
 
Jíxema taãẽgüxechiga 
 
(Lc 6.20-23) 
2 Rü inanaxügü ga Ngechuchu ga na 
nangúexẽẽãxü̃, rü nhanagürü: 3 —Tataãẽgü 
ja jíxema nüxü̃ icua̱xãchitanüxẽ i tümaãrü 
pecadu rü nüxü̃ rüxoexe. Erü 
Tupaname̱xẽwa tangẽxmagü, rü Tupana rü 
marü tümaãrü ãẽ̱xgacü nixĩ. 4 —Tataãẽgü 
ja jíxema ngechaü̃güxe, erü Tupana tá 
tüxü̃ nataãẽxẽẽ. 5 —Tataãẽgü ja jíxema 
tama tügü rüjexeragüxe rü meã irüxĩnüẽxẽ, 
erü tá tanajauxgü i ngẽma naãne i Tupana 
tümamaã ixunetaxü̃. 6 —Tataãẽgü ja 
jíxema poraãcü tüxü̃́ nangúchaü̃xẽ na 
Tupanape̱xewa meã tamaxẽxü̃, erü Tupana 
tá tüxna nanaxã i ngẽma maxü̃ i mexü̃ i 
naxca̱x tadaugüxü̃. 7 —Tataãẽgü ja jíxema 
togü i duü̃xü̃gü tüxü̃́ ngechaü̃tümüü̃güxe, 
erü tümagü rü tá ta Tupanaãxü̃́ 
tangechaü̃tümüü̃gü. 8 —Tataãẽgü ja jíxema 
tama chixexü̃gu rüxĩnüẽxẽ i tümaãẽwa, erü 
jíxemagü tá tixĩgü ja Tupanaxü̃ daugüxe. 
9 —Tataãẽgü ja jíxema togüarü chogüruü̃ 
ixĩgüxe, erü Tupana rü nanegümaã tá tüxü̃ 
naxu. 10 —Tataãẽgü ja jíxema togü i 
duü̃xü̃gü tümachi aiexe naxca̱x na Tupana 
naxwa̱xexü̃ãcüma meã tamaxẽxü̃. Erü 
Tupaname̱xẽwa tangẽxmagü, rü Tupana rü 
marü tümaãrü ãẽ̱xgacü nixĩ. 11 —Petaãẽgü i 
pema ega duü̃xü̃gü ṯacü pemaã ixugüegu, 
rü chixri pemaã namaxẽgu, rü chaugagu 
doramaã poraãcü chixri pechiga 
jadexagügu. 12 —¡Rü petaãẽgüama rü tama 
pexoegaãẽgü! Erü dauxü̃guxü̃ i naãnewa tá 
penajauxgü i wüxi i perü ãmare i 
mexẽchixü̃. Rü ngẽma nhu̱xma pexü̃ 
ngupetüxü̃rüü̃ nixĩ ga nüxü̃ nangupetüxü̃ 
ga nuxcümaxü̃güxü̃ ga Tupanaãrü orearü 
uruü̃gü, jerü ga duü̃xü̃gü rü nachi rü ta 
naxaie. 
 
Jucürarüü̃ rü omürüü̃ peixĩgü i 
nhama i naãnewa 
 
(Mr 9.50; Lc 14.34-35) 
13 —Pema rü nhama jucürarüü̃ peixĩgü 
i nhama i naãnewa. Erü jima jucüra rü 
õna na namexẽẽxü̃rüü̃, rü ngẽxgumarüü̃ 
MATEU 4 
,  
5 
O Novo Testamento na língua ticuna do Brasil, 2da ed. ©2009, Liga Bíblica
15 
ta i pema rü nhama i naãnecü̱̃ã̱x i 
duü̃xü̃güarü mexẽẽruü̃ peixĩgü. Notürü 
ngẽxguma chi nangeacagu ja jucüra, ¿rü 
ṯacüwa chi i namexü̃ i ngẽxgumax? Rü 
dücax, rü taxuwama name, rü 
ítanata̱xmare, rü ngẽ́ma duü̃xü̃gü nawa 
nangagü. 14 —Pema rü nhama i 
naãnecü̱̃ã̱xãrü ngóonexẽẽruü̃ peixĩgü. 
Rü wüxi ja ĩãne ja wüxi ja ma̱xpǘnewa 
ngẽxmane, rü taxuacüma inicu̱x. 15 —Rü 
taxúema wüxi i omüwa tanangixichi na 
wüxi i caichã́ũtüü̃gu na 
tajaxücuchixü̃ca̱x. Notürü wüxi i 
omüwa tanangixichi na norü üchicaü̃gu 
tanaxünagüxü̃ca̱x, na ngẽ́ma tüxü̃ 
nabaxixü̃ca̱x ja guxãma ja jíxema jima 
ĩwa ngẽxmagüxe. 16 —Rü name nixĩ i 
duü̃xü̃güpe̱xewa na meã pemaxẽxü̃. Erü 
ngẽmaãcü i pema rü omügürüü̃ tá 
peinaĩgü. Rü ngẽmaãcü duü̃xü̃gü tá 
nüxü̃ nadaugü i ngẽma mexü̃ i pexüxü̃, 
rü tá nüxü̃ nicua̱xüü̃gü ja Penatü ja 
dauxü̃wa ngẽxmacü. 
 
Ngechuchu nanangúexẽẽ 
 
ga mugüchiga 
17 —Tama name i nagu perüxĩnüẽ na 
núma chaxũxü̃ na ichajanaxoxẽẽxü̃ca̱x i 
Tupanaãrü mugü ga Muĩsé ümatüxü̃, rü 
jema ore ga nuxcümaxü̃güxü̃ ga 
Tupanaãrü orearü uruü̃gü namaã 
ngu̱xẽẽtaegüxü̃. Notürü núma chaxũ na 
meã chajanguxẽẽxü̃ca̱x i ngẽma mugü, 
rü tama na ichajanaxoxẽẽxü̃ca̱x. 18 —Rü 
aixcuma pemaã nüxü̃ chixu, rü nhu̱xma 
taũta na nagúxü̃ i nhama i naãne rü 
ngẽma dauxü̃wa nüxü̃ idauxü̃, rü taũta 
na janguxü̃ i guxü̃ma i ngẽma mugüwa 
nüxü̃ jaxuxü̃, rü taxucürüwama 
inajarüxo i ngẽma mugü, rü bai i 
íraruwa. 19 —Rü ngẽmaca̱x ja jíxema 
tama naga ĩnüxẽ i ngẽma mugü, rü woo 
wüxi i ṯacü i íraxü̃ga tama taxĩnügu rü 
duü̃xü̃güxü̃ tangúexẽẽ̱xgu na nümagü rü 
ta tama naga na naxĩnüẽxü̃ca̱x, rü 
jíxema rü tá guxü̃ãrü jexera wixweama 
tata̱x i ngextá Tupana ãẽ̱xgacü íixĩxü̃wa. 
Notürü jíxema naga ĩnüxẽ i Tupanaãrü 
mugü rü duü̃xü̃güxü̃ ngúexẽẽ́xẽ na 
tümagü rü ta naga taxĩnüẽxü̃ca̱x, rü 
guxü̃pe̱xewa tá taxü i ngextá Tupana 
ãẽ̱xgacü íixĩxü̃wa. 20 —Rü pemaã nüxü̃ 
chixu, rü ngẽxguma tama Parichéugü rü 
ngúexẽẽruü̃gü i ore i mugüwa 
ngu̱xẽẽtaegüxü̃ãrü jexera meã 
pemaxẽgu, rü tagutáma Tupana ãẽ̱xgacü 
íixĩxü̃wa peichocu. 
 
Ngechuchu nanangúexẽẽ 
na tama namexü̃ na texé 
tümaẽneẽmaã na nuxü̃ 
(Lc 12.57-59) 
21 —Pema rü marü nüxü̃ pexĩnüẽ ga 
Muĩséarü ore ga nuxcümaxü̃güxü̃ ga 
duü̃xü̃gümaã nüxü̃ jaxuxü̃ ga nhaxü̃: 
“¡Tãṹ i pemáẽtagüxü̃! Erü texé 
jamáẽtaxe rü tá tapocu”, 
nhaxü̃. 22 —Notürü chama rü pemaã 
nüxü̃ chixu rü texé ja tümaẽneẽmaã 
nuxẽ, rü tá tapocu. Rü texé ja ṯacü 
tümaẽneẽmaã ixugüxe, rü 
ãẽ̱xgacügüpe̱xewa tá tüxü̃ nagagü na 
tüxü̃ napocuxü̃ca̱x. Rü texé ja 
tümaẽneẽxü̃ ṉg̱oxo wogüxe, rü 
ãũcümaxü̃wa tangẽxma, erü ngürüãchi 
tá tapocu nagu ja jima üxü ja ṉg̱oxo 
nagu pocuene. 23-24 —Rü ngẽxguma 
tupaucawa Tupanana cunaxãxgu i curü 
dĩẽru, rü ngẽ́ma nüxna cucua̱xãchigu na 
ṯacüca̱x cumaã nanuxü̃ i cueneẽ, ¡rü 
MATEU 5 
O Novo Testamento na língua ticuna do Brasil, 2da ed. ©2009, Liga Bíblica
16 
ngẽxma tupaucagutama naxü i ngẽma 
curü ãmare i Tupanana cuxãxchaü̃xü̃! 
¡Rü cueneẽxü̃tawa naxũ, rü namaã 
jamexẽẽxĩra i ngẽma cuchi na naxaixü̃! 
Rü ngẽmawena rü marü name i 
tupaucaca̱x cutaegu na Tupanana 
cujaxãmarexü̃ca̱x i curü dĩẽru. 25 —Rü 
ngẽxguma chi wüxie wüxi i ngetanüca̱x 
cuxü̃ íxuaxü̃gu, rü ãẽ̱xgacüxü̃tawa cuxü̃ 
tagaxgu, rü name nixĩ i namawatama 
tüxü̃ curüngüxmüxẽẽ na tama 
ãẽ̱xgacüpe̱xewa cuxü̃ tagaxü̃ca̱x. Erü 
wüxicana na ãẽ̱xgacüxü̃tawa cunguxü̃, 
rü ãẽ̱xgacü tá purichíagüna cuxü̃ namu 
na cuxü̃ napocuxü̃ca̱x. 26 —Rü aixcuma 
cumaã nüxü̃ chixu rü tãũxü̃táma ngẽ́ma 
pocupataü̃wa ícunguxuchi nhu̱xmatáta 
ngĩxü̃ cuxütanü i gu̱xcü i ngẽma dĩẽru i 
nüxü̃́ ngĩxü̃ cungetanücü. Rü name nixĩ i 
paxa Tupanana peca na pexü̃́ nüxü̃ 
nangechaü̃xü̃ca̱x i perü pecadugü na 
tama pexü̃ napocuexü̃ca̱x. 
 
Ngechuchu namaã nangúexẽẽtae na 
tama namexü̃ na wüxi i ngemaã 
chixexü̃gu rüxĩnüxü̃ 
27 —Pema marü nüxü̃ pexĩnüẽ ga 
Tupanaãrü mu ga Muĩsé nuxcüma nüxü̃ 
ixuxü̃ ga nhaxü̃: 
“¡Tama name i naĩ i ngemaã na 
icupexü̃!” 
nhaxü̃. 28 —Notürü chama rü pemaã nüxü̃ 
chixu, rü jíxema texé ja wüxi i ngexü̃ 
dawenüxẽ rü tüxü̃́ nangúchaü̃xẽ na ngĩmaã 
itapexü̃, rü Tupanape̱xewa rü marü 
chixexü̃ ngĩmaã taxü i tümaãẽwa. 29 —Rü 
ngẽxguma chi jima curü tügünexẽtü 
pecadu cuxü̃ üxẽẽgu rü ¡noxtacüma najaxu 
rü jaxü̃gu nanha! Erü narümemaẽ nixĩ na 
jima cuxetüxicatama ijarütaxuxü̃ na tama 
guxü̃ i cuxune ijarütaxuxü̃ca̱x nagu ja jima 
üxü ja ṉg̱oxogü nagu pocuene. 30 —Rü 
ngẽxguma chi jima curü tügüneme̱xẽ 
pecadu cuxü̃ üxẽẽgu, rü name nixĩ i 
noxtacüma ícunadae rü jaxü̃gu cujanha. 
Erü narümemaẽ nixĩ na jima 
cuxme̱xĩcatama ijarütaxuxü̃ na tama guxü̃ i 
cuxune ijarütaxuxü̃ca̱x nagu ja jima üxü ja 
ṉg̱oxogü nagu pocuene. Rü ngẽmaãcü ega 
woo pexü̃́ naguxchagu rü name nixĩ i 
nüxna peixĩgachi i guxü̃ma i chixexü̃ i 
nagu peijixchaü̃xü̃ —nhanagürü. 
 
Ngechuchu namaã nangúexẽẽtae 
 
na tama namexü̃ na texé 
 
tümama̱xü̃ ítáxü̃ 
(Mt 19.9; Mr 10.11-12; Lc 16.18) 
31 Rü nhanagürü ta ga Ngechuchu: 
—Muĩsé rü ü̃pa nüxü̃ nixu rü jíxema 
tümama̱xü̃ ítáxe, rü tanaxwa̱xe i ngĩxna 
tanaxã i wüxi i popera i nawa nüxü̃ 
tixuxü̃ na marü ngĩxü̃ ítatáxü̃. 
32 —Notürü chama rü pemaã nüxü̃ 
chixu, rü ngẽxguma wüxi ja jatü 
naxma̱xü̃ íta̱xgu, rü chi tama naĩ ja 
jatümaã nangẽãẽxü̃gagu jixĩgu, rü 
ãũcümaxü̃wa ngĩxü̃ tangẽxmaxẽẽ erü 
ngẽmaãcü ngürüãchi pecadu ixü. Rü 
jíxema ngĩmaã ãmaxẽ i wüxi i nge i 
marü ngĩte ngĩxü̃ íta̱xcü, rü tüma rü ta 
pecadu taxü. 
 
Ngechuchu namaã 
 
nangúexẽẽtae ga unetachiga 
33 Rü nhanagürü ta ga Ngechuchu: 
—Pema rü marü nüxü̃ pexĩnüẽ ga 
Muĩséarü ore ga nuxcümaxü̃güxü̃ ga 
duü̃xü̃gümaã nüxü̃ jaxuxü̃ ga nhaxü̃: 
“Ngẽxguma Tupanaẽ́gagu texémaã 
ṯacüca̱x icuxunetagu, rü name 
MATEU 5 
O Novo Testamento na língua ticuna do Brasil, 2da ed. ©2009, Liga Bíblica
17 
nixĩ i cujanguxẽẽ i ngẽma curü 
uneta”, 
nhaxü̃. 34 —Notürü chama rü pemaã nüxü̃ 
chixu rü tama name i texéégagu rü e̱xna 
ṯacüégagu wüxi i duü̃xü̃maã ipexuneta. Rü 
tama name i dauxü̃guxü̃ i naãneẽ́gagu 
ipexuneta, erü ngẽ́ma narüto ja Tupana. 
35 —Rü tama name i nhama i naãneẽ́gagu 
ipexuneta, erü Tupanaãrü cuaixcutüchica 
nixĩ. Rü tama name i Jerucharéü̃ẽ́gagu 
ipexuneta, erü Tupana ja guxü̃ãrü 
ãẽ̱xgacüarü ĩãne nixĩ. 36 —Rü tama name i 
cugüégagu icuxuneta, erü woo wüxitama i 
cujae rü taxucürüwa cunaxüchicüü na 
nachóxü̃ca̱x rü e̱xna nawaxüxü̃ca̱x. 37 —Rü 
ngẽmaca̱x rü ngẽxguma icuxunetagu rü 
narümemaẽ nixĩ i: —Ngü̃, tá chanaxü 
—nhaperügü, rü e̱xna: —Tãũxü̃táma 
chanaxü —nhaperügü. Erü guxü̃ma i to i 
ore i namaã icuxunetaxü̃, rü ṉg̱oxo i 
Chatanáwa ne ũxü̃ nixĩ. 
 
Ngechuchu namaã nangúexẽẽtae na 
nhuxãcü namexü̃ na namaã 
ichopetüxü̃ i ngẽma duü̃xü̃gü i 
chixri tamaã maxẽxü̃ 
38 Rü nhanagürü ta ga Ngechuchu: 
—Pema rü marü nüxü̃ pexĩnüẽ ga 
Tupanaãrü mu ga Muĩsé nuxcüma nüxü̃ 
ixuxü̃ ga nhaxü̃: 
“Ngẽxguma texé wüxi i duü̃xü̃xü̃ 
icháixetüxẽẽgu, rü 
tümaxẽtümaãtama 
tajangutanüxẽẽ. Rü texé wüxi i 
duü̃xü̃xü̃ ibüepütagu, rü 
tümapütamaãtama 
tajangutanüxẽẽ”, 
nhaxü̃. 39 —Notürü chama rü pemaã 
nüxü̃ chixu rü tama name i pegütama 
ípepoxü̃ nüxna i duü̃xü̃ i chixecümaxü̃. 
Rü ngẽxguma texé cuxü̃ pechametügu, 
rü marü name i curü tochametü rü ta 
icunaxã na ngẽ́ma rü ta cuxü̃ 
tapechametüxü̃ca̱x rü tama name na 
cuxütanüxü̃. 40 —Rü ngẽxguma texé 
cuxü̃ íjaxuaxü̃chaü̃gu naxca̱x i curü 
dauxü̃chiru, rü name nixĩ i curü 
dejuxü̃chiru rü ta noxtacüma tüxna 
cunaxã. 41 —Rü ngẽxguma texé cuxü̃ 
mu̱xgu na wüxi i quirúmetrugu ṯacü 
tüxü̃́ cuingexü̃ca̱x, rü name nixĩ i taxre i 
quirúmetrugu tüxü̃́ cujange. 42 —Rü 
ngẽxguma texé curü ngẽmaxü̃ca̱x cuxna 
caxgu, rü name nixĩ i tüxna cunaxã. Rü 
tama name na namaã cuxaüxü̃ i curü 
ngẽmaxü̃gü ega texé paxaãchi cuxna 
naxca̱x caxgu. 
 
Name nixĩ i nüxü̃ tangechaü̃ 
i tórü uwanügü 
43 Rü nhanagürü ta ga Ngechuchu: 
—Pema rü marü nüxü̃ pexĩnüẽ ga 
Tupanaãrü mu ga Muĩsé nuxcüma nüxü̃ 
ixuxü̃ ga nhaxü̃: 
“¡Nüxü̃ nangechaü̃ i cumücü, rü 
nachi naxai i curü uwanü!” 
nhaxü̃. 44 —Notürü chama rü pemaã 
nüxü̃ chixu rü: —¡Nüxü̃ pengechaü̃ i 
perü uwanügü! ¡Rü naxca̱x pejumuxẽ i 
ngẽma duü̃xü̃gü i chixri pemaã 
chopetüchaü̃xü̃! 45 —Rü ngẽxguma 
ngẽmaãcü pemaxẽgu rü aixcuma Penatü 
ja dauxü̃gucü nanegü tá peixĩgü. Erü 
nüma rü inanabáixẽẽ ja üa̱xcü naxca̱x i 
mexü̃ i duü̃xü̃gü rü chixexü̃ i duü̃xü̃gü. 
Rü nanapuxẽẽ naxca̱x i duü̃xü̃gü i meã 
maxẽxü̃ rü duü̃xü̃gü i chixri maxẽxü̃. 
46 —Rü ngẽxguma chi ngẽma duü̃xü̃gü i 
pexü̃ ngechaü̃güxü̃xü̃xĩcatama 
pengechaü̃gügu, ¿rü ṯacü rü ãmare tá 
MATEU 5 
O Novo Testamento na língua ticuna do Brasil, 2da ed. ©2009, Liga Bíblica
18 
Tupanaxü̃tawa pejauxgü naxca̱x i 
ngẽma? Erü ngẽma jatügü i Romaãrü 
ãẽ̱xgacüca̱x dĩẽru ngĩxü̃ ideetanüxü̃wa 
puracüexü̃ rü ngẽxgumarüü̃ nanaxügü. 
47 —Rü ngẽxguma chi 
peeneẽgüxü̃xicatama perümoxẽgu, rü 
maneca guxü̃ i duü̃xü̃gürüü̃tama 
peixĩgü. Erü woo ngẽma duü̃xü̃gü i 
tama Tupanaxü̃ cua̱xgüxü̃, rü 
ngẽxgumarüü̃tama nanaxügü. 48 —Rü 
ngẽmaca̱x name nixĩ na aixcuma meã 
ipeiwe̱xgüxü̃ ngẽma Penatü ja Tupana 
meã na iwéxü̃rüü̃. 
 
Ngechuchu rü norü ngúetanüxü̃xü̃ 
nangúexẽẽ na nhuxãcü 
 
mexü̃ naxügüxü̃ 
 
6
  
1 Rü ngẽxguma ṯacü rü mexü̃ 
pexüxchaü̃gu, rü name nixĩ i 
pexuãẽ na tama duü̃xü̃güpe̱xewa 
penaxüxü̃ i ngẽma na duü̃xü̃gü pexü̃ 
dauxü̃ca̱x rü pexü̃ jacua̱xüü̃güxü̃ca̱x. Erü 
ngẽxguma duü̃xü̃gü pexü̃ 
icua̱xüü̃güxü̃ca̱x mexü̃ pexü̱xgu, rü 
Penatü ja dauxü̃gucü rü tãũxü̃táma 
ãmare pexna naxã. 2 —Rü ngẽmaca̱x 
ngẽxguma texéxü̃ curüngü̃xẽẽchaü̃gu, rü 
name nixĩ i tama poraãcü nüxü̃ 
cuixuchiga i ngẽma. Rü tama name i 
ngẽma duü̃xü̃gü i togüpe̱xewa meã 
maxẽnetaxü̃rüü̃ na cuiĩxü̃. Erü nümagü 
rü norü me nixĩ i ngutaque̱xepataü̃güwa 
rü ĩãnemaü̃güwa nüxü̃ nixuchiga ega 
ṯacü rü mexü̃ naxügügu. Rü ngẽmaãcü 
nanaxügü na togü meã nachiga 
idexagüxü̃ca̱x. Notürü chama rü 
aixcuma pemaã nüxü̃ chixu rü ngẽma 
na duü̃xü̃gü nüxü̃ icua̱xüü̃güxü̃ nixĩ i 
norü ãmare, rü tãũxü̃táma nanajauxgü i 
to i ãmare i Tupanaxü̃tawa. 3-4 —Notürü 
i cuma rü ngẽxguma ṯacü tüxna cuxãxgu 
ja jíxema ngearü ngẽmaxü̃ã̱xgüxe, rü 
name nixĩ i taxúema cuxü̃ dauãcüma na 
cunaxüxü̃ i ngẽma. Rü woo 
cumücüxüchi rü tama name i nüxü̃ na 
nacuáxü̃ i ngẽma. Rü Cunatü ja 
dauxü̃gucü ja nüxü̃ daucü i ngẽma 
cuxicatama cuxüxü̃, rü tá cuxna nanaxã 
i curü ãmare. 
 
Ngechuchu nanangúexẽẽ 
 
ga jumuxẽchiga 
(Lc 11.2-4) 
5 —Rü ngẽxguma pejumuxẽgügu, rü 
tama name i ngẽma duü̃xü̃gü i 
togüpe̱xewa meã maxẽnetaxü̃rüü̃ 
peixĩgü. Erü nümagü rü ngẽxguma 
najumuxẽgügu, rü norü me nixĩ na 
chiãcü najumuxẽgüxü̃ i 
ngutaque̱xepataü̃güwa rü ĩãnemaü̃güwa 
na duü̃xü̃gü nüxü̃ na daugüxü̃ca̱x. Rü 
aixcuma pemaã nüxü̃ chixu rü ngẽma 
na duü̃xü̃gü nüxü̃ daugüxü̃xĩcatama nixĩ 
i norü ãmare. 6 —Notürü ngẽxguma 
cujumuxẽgu, rü name nixĩ i curü 
ucapugu cuxücu, rü cunawãxta i curü 
ĩã̱x, rü ngẽ́ma cujumuxẽ namaã ja 
Cunatü ja bexma cumaãxĩcatama ngẽ́ma 
ngẽxmacü. Rü ngẽxguma ja jima Cunatü 
ja Tupana ja nüxü̃ daucü i ngẽma cúãcü 
cuxüxü̃, rü nüma tá cuxna nanaxã i curü 
ãmare. 7 —Rü tama name i notüca̱xma 
cunama̱xẽẽ i curü jumuxẽ naxrüü̃ i 
ngẽma duü̃xü̃gü i tama Tupanaxü̃ 
cua̱xgüxü̃. Erü nümagü rü nagu 
narüxĩnüẽ rü ngẽma na 
nama̱xẽẽgüãxü̃ca̱x i norü jumuxẽ rü 
Tupana tá nüxü̃ naxĩnü. 8 —Rü tama 
name i ngẽma duü̃xü̃gürüü̃ peixĩgü, erü 
woo taũta naxca̱x ípecaxgu rü Penatü ja 
MATEU 5 
,  
6 
O Novo Testamento na língua ticuna do Brasil, 2da ed. ©2009, Liga Bíblica
19 
Tupana rü marü nüxü̃ nacua̱x na ṯacü 
pexü̃́ taxuxü̃. 9 —Rü ngẽmaca̱x rü 
nhaãcü tá pejumuxẽgü i pemax: 
“Pa Tonatü ja Dauxü̃gucüx, rü 
aixcuma üünecü cuixĩ i cumax. 
10 ¡Rü núma naxũ na torü ãẽ̱xgacü 
cuiĩxü̃ca̱x! Rü tanaxwa̱xe i curü 
ngúchaü̃ na naxügüxü̃ i duü̃xü̃gü i 
nhama i naãnewa ngẽxgumarüü̃ i 
dauxü̃guxü̃ i naãnewa na curü 
ngúchaü̃ ínaxügüxü̃rüü̃. 11 ¡Rü 
toxna naxã i torü õna i nhama i 
ngunexü̃ca̱x ixĩxü̃! 12 ¡Rü toxü̃́ 
nüxü̃ nangechaü̃ i torü chixexü̃ i 
taxüxü̃ ngẽxgumarüü̃ i toma rü 
tüxü̃́ nüxü̃ na tangechaü̃xü̃rüü̃ ja 
jíxema chixexü̃ tomaã ügüxe! 
13 ¡Tãṹ i ṯacü rü chixexü̃pe̱xewa 
toxü̃ cuwogüxü̃ na tama nagu 
tajixü̃ca̱x! Notürü tanaxwa̱xe i 
toxna cudau na tama ngẽma 
chixexü̃ taxügüxü̃ca̱x. Erü cuma 
rü guxü̃guma guxü̃ãrü ãẽ̱xgacü 
cuixĩ rü cuporaxü̃chi rü 
cumexẽchi. Rü ngẽmaãcü jiĩxü̃”. 
14 —Rü ngẽxguma pema nüxü̃́ nüxü̃ 
pengechaü̃gu i ngẽma duü̃xü̃gü i chixexü̃ 
pemaã ügüxü̃, rü Penatü ja dauxü̃gucü rü 
tá ta pexü̃́ nüxü̃ nangechaü̃ i perü 
pecadugü. 15 —Notürü ngẽxguma tama 
nüxü̃́ nüxü̃ pengechaü̃gu i ngẽma duü̃xü̃gü 
i chixexü̃ pemaã ügüxü̃, rü Penatü ja 
dauxü̃gucü rü tá ta tãũxü̃táma pexü̃́ nüxü̃ 
nangechaü̃ i perü pecadugü. 
 
Ngechuchu nanangúexẽẽ 
 
ga aurechiga 
16 —Rü ngẽxguma tama 
pechibüeãcüma Tupanaca̱x pexaureegu 
rü tama name i pegü 
pengechaü̃chíwexẽẽ naxrüü̃ i ngẽma 
duü̃xü̃gü i togüpe̱xewa meã 
maxẽnetaxü̃. Erü nümagü rü ngẽmaãcü 
nanaxügü na togü nüxü̃ na daugüxü̃ca̱x 
i ngẽma na Tupanaca̱x naxaureexü̃. Rü 
aixcuma pemaã nüxü̃ chixu rü ngẽma 
na duü̃xü̃gü nüxü̃ daugüxü̃xĩcatama nixĩ 
i norü ãmare. 17 —Notürü ngẽxguma 
cuma rü Tupanaca̱x cuxauregu rü name 
nixĩ i meã cugü cujauxchametü rü meã 
cugü curüxĩxẽẽru. 18 —Rü ngẽmaãcü i 
togü i duü̃xü̃gü rü tãũxü̃táma nüxü̃ 
nacua̱xgü na Tupanaca̱x cuxaurexü̃. Rü 
Cunatü ja bexma cumaã ngẽ́ma 
ngẽxmacüxicatátama cuxü̃ nadau, rü tá 
cuxna nanaxã i curü ãmare naxca̱x i 
ngẽma cuxüxü̃. 
 
Nhuxãcü tüxü̃́ nangẽxma i tórü 
meruü̃gü i dauxü̃guxü̃ i naãnewa 
 
(Lc 12.33-34) 
19 —Rü tama name i pegüca̱x 
penanutaque̱xe i muxü̃ma i perü meruü̃gü i 
nhama i naãnewa. Erü nhama i naãnewa 
rü paxama nagu̱x i perü ngẽmaxü̃gü, rü 
naweane rü paxama nanachixexẽẽ, rü 
ngĩ́ta̱a̱xgüxü̃ rü naxca̱x nangĩ̱
xgü. 20 —Rü 
narümemaẽ nixĩ i penamuxẽẽ i perü meruü̃ 
i dauxü̃guxü̃ i naãnewa. Erü ngẽ́ma rü 
tãũxü̃táma nagu̱x, rü naweane rü 
tãũxü̃táma nanachixexẽẽ, rü ngĩ́ta̱a̱xgüxü̃ 
rü tãũxü̃táma naxca̱x nangĩ̱
xgü. 21 —Erü 
ngextá ínangẽxmaxü̃wa i perü meruü̃gü, rü 
ngẽxma nixĩ iperüxĩnüẽxü̃. 
 
Taxüneãrü omüchiga 
 
(Lc 11.34-36) 
22 —Cuxetügü rü nhama wüxi i 
omürüü̃ nixĩ i cuxuneca̱x. Rü ngẽxguma 
ngẽma Tupana cuxü̃́ naxwa̱xexü̃ca̱x 
MATEU 6 
O Novo Testamento na língua ticuna do Brasil, 2da ed. ©2009, Liga Bíblica
20 
cuda̱xgu, rü guxü̃ma i curü maxü̃ rü 
name. 23 —Notürü ngẽxguma nhama i 
naãneãrü ngúchaü̃ca̱x cuda̱xgu, rü 
guxü̃ma i curü maxü̃ rü chixexü̃wa 
nangẽxma. Rü aixcuma nataxuma i 
ẽãnexü̃ i ngẽmaãrü jexera ixĩxü̃ i 
Tupanape̱xewa. 
 
¿Texéca̱x tá cumaxü̃, 
 
Tupanaca̱x 
 
rü e̱xna dĩẽruca̱x? 
 
(Lc 11.34-36) 
24 —Taxucürüwa wüxi i duü̃xü̃ rü 
nataxrearü coriã̱x. Erü wüxi i norü 
corichi rü tá naxai, rü ngẽma to rü tá 
nüxü̃ nangechaü̃. Rü e̱xna wüxica̱x rü tá 
meã napuracü, rü ngẽma to rü tá nüxü̃ 
naxo. Rü taxucürüwa Tupanaca̱x 
pemaxẽ, ega perü dĩẽruguama 
perüxĩnüẽgu. 
 
Tupana rü naxãcügüna nadau 
 
(Lc 12.22-31) 
25 —Rü ngẽmaca̱x pemaã nüxü̃ chixu 
rü: ¡Tãṹ i pexoegaãẽgüxü̃ naxca̱x na 
ṯacü tá pengõ̱xgüxü̃ rü ṯacü tá 
peixaxgüxü̃, rü ṯacümaã tá na 
pexãxchirugüxü̃! Erü perü maxü̃ rü 
õnaãrü jexera nixĩ, rü pexene rü 
naxchiruarü jexera nixĩ. 26 —¡Dücax 
penangugü i werigü i tama 
toegüchiréxü̃, rü tama nanetüarü o 
ibuxgüxü̃, rü ngepatagüxü̃ na ngexta 
namaã nanguxü̃güxü̃ca̱x i norü õna! 
Notürü Penatü ja dauxü̃gucü rü 
nanaxüwemü. Rü pema rü Tupanaca̱x 
rü guxü̃ma i werigüarü jexera peixĩgü. 
27 —Rü taxuwama name na ṯacüca̱x 
pexoegaãẽgüxü̃. Erü taxucürüwa ja 
wüxie i pema rü wüxi i ngoragu rü 
ipenama̱xãchixẽẽ i perü maxü̃ ega woo 
poraãcü naxca̱x pexoegaãẽgügu. 
28 —¿Rü tü̱xcüü̃ pexoegaãẽgü naxca̱x i 
pexchiru? ¡Dücax penangugü i ngẽma 
putüragü i ngextámare jaexü̃ i tama 
puracüexü̃, rü tama nügü üxchirugüxü̃! 
29 —Notürü pemaã nüxü̃ chixu rü woo 
guma ãẽ̱xgacü ga Charumáũ ga na 
namexẽchixü̃ ga naxchiru, rü taguma 
wüxi ga putürachacurüü̃ namexẽchi. 
30 —Rü ngẽxguma Tupana ngẽmaãcü 
nanga̱xãẽgu i ngẽma putüragü i 
nhu̱xma ngẽxmagüxü̃ notürü moxü̃ rü 
marü taxuxü̃, rü jexera tá pexna nadau 
i pemax, Pa Jatügü i Tama Aixcuma 
Meã Jaxõgüxü̃x. 31 —Rü ngẽmaca̱x 
tama name i pexoegaãẽgü rü 
nhaperügügü: —¿Ṯacü tá tangõ̱xgü? rü 
e̱xna —¿ṯacü tá tixaxgü? rü e̱xna 
—¿ṯacümaã tá taxãxchirugü? 
—nhaperügügü. 32 —Erü nhama i 
naãnecü̱̃ã̱x i duü̃xü̃gü rü naxca̱x 
nadaugü i guxü̃ma i ngẽma pemaã 
nüxü̃ chixuxü̃. Notürü pema rü pexü̃́ 
nangẽxma ja Penatü ja dauxü̃gucü ja 
nüẽchama nüxü̃ cuácü i pexü̃́ na 
nataxuxü̃ i guxü̃ma i ngẽma. 
33 —Notürü narümemaẽ nixĩ i 
Tupanaca̱xira pedaugü na ngẽma nüma 
pexü̃́ nanaxwa̱xexü̃xĩra pexügüxü̃ca̱x. 
Rü naẽ́tü tá pexna nanaxã i guxü̃ma i 
ṯacü i pexü̃́ taxuxü̃. 34 —¡Tãṹ i naxca̱x 
pexoegaãẽgüxü̃ i ngẽma moxü̃ tá 
üpetüxü̃! Erü ngẽma moxü̃ãrü ngunexü̃ 
rü tá nüxü̃́ nangẽxma i guxchaxü̃gü i 
namaã ínanguxü̃. Erü wüxichigü i 
ngunexü̃ rü nüxü̃́ nangẽxma i 
noxrütama guxchaxü̃gü, rü ngẽmaca̱x 
tama name i moxü̃ãrü guxchaxü̃güca̱x 
pexoegaãẽgü i nhu̱xmax —nhanagürü. 
MATEU 6 
O Novo Testamento na língua ticuna do Brasil, 2da ed. ©2009, Liga Bíblica
21 
 
Tama name i togüarü 
 
maxü̃xü̃ tangugü 
(Lc 6.37-38, 41-42) 
 
7
  
1 Rü Ngechuchu rü nhanagürü ta: 
—¡Tãṹ i togüxü̃ peixuxü̃ na tama 
Tupana pexna c̱axü̃ca̱x! 2 —Erü 
ngẽxgumarüü̃ na togüarü maxü̃xü̃ na 
pengugüxü̃rüü̃, rü Tupana tá pexü̃ 
nangugü. Rü ngẽxgumarüü̃ na togümaã 
penaxüxü̃rüü̃, rü Tupana tá pemaã 
nanaxü. 3 —¿Rü tü̱xcüü̃ i nüxü̃ 
cudawenüxü̃ i ngẽma cueneẽãrü 
üxaxetüxü̃ i íraxü̃, ega chi tama naxca̱x 
cuxoegaãẽgu i ngẽma cuxetüwatama 
ngẽxmaxü̃ i naĩpüta i taxü̃? 4 —Rü 
ngẽxguma cuxetüwatama nangẽxmagu i 
wüxi i naĩpüta i taxü̃ ¿rü nhuxãcü i 
cueneẽxü̃ cuchixewexü̃, rü nhácuxü̃ 
nüxü̃: 
“¡Pa Chaueneẽx, cuxü̃ chanajauxchaü̃ i 
ngẽma curü üxaxetüxü̃!” —nhácuxü̃? 
5 —Pa Duü̃xü̃ i Meã Maxnetaxü̃x, rü name 
nixĩ i cunajauxira i ngẽma naĩpüta i 
cuxetüwatama ngẽxmaxü̃, rü ngẽmaãcü tá 
mea nüxü̃ cudau na cunajaxuxü̃ca̱x i 
ngẽma cueneẽãrü üxaxetüxü̃. [Rü 
ngẽmaca̱x name nixĩ i cuxira nüxü̃ curüxo i 
ngẽma chixexü̃ i taxü̃ i cumatama cuxüxü̃, 
rü ngẽxguma tá cume na nüxü̃ 
curüngü̃xẽẽxü̃ca̱x i cueneẽ na nüxü̃ 
naxoxü̃ca̱x i ngẽma chixexü̃ i íraxü̃ i 
naxüxü̃.] 6 —Rü tama name i Tupanaãrü 
ore i üünexü̃maã penachixewe i ngẽma 
duü̃xü̃gü i chixecümagüxü̃ i tama 
jaxõgüchaü̃xü̃, erü ngürüãchi ngẽmaca̱x tá 
pexü̃ nima̱xgü. Rü ngẽxgumarüü̃ tama 
name i Tupanaãrü oremaã penachixewe i 
ngẽma duü̃xü̃gü i tama nüxü̃ 
cua̱xgüchaü̃xü̃, erü tá ínanata̱xgü. 
 
Name nixĩ i tórü jumuxẽwa Tupanana 
naxca̱x taca rü naxca̱x tadaugü rü 
ĩã̱xwa: Tu tu tu, nhatarügügü 
 
(Lc 6.31, 11.9-13) 
7 —¡Tupanana naxca̱x peca! rü nüma 
tá pexna nanaxã. ¡Rü Tupanaxü̃tagu 
naxca̱x pedau! rü tá nüxü̃ ipejangau. ¡Rü 
norü ĩã̱xwa: Tu tu tu, nhapegü! rü tá 
pexca̱x najawãxna. 8 —Erü guxãma ja 
jíxema naxca̱x íc̱axe, rü tanajaxu. Rü 
guxãma ja naxca̱x dauxe, rü nüxü̃ 
itajangau. Rü guxãma ja jixema ĩã̱xwa: 
Tu tu tu, nhagüxe, rü tá tümaca̱x 
niwãxna. 9 —Rü dücax i pemax, rü 
ngẽxguma chi wüxi i pexacü pexna 
caxgu, rü ¿nhuxãcü chi wüxi ja nuta 
nüxna pexãxü̃? 10 —Rü ngẽxguma chi 
choxnica̱x pexna nacaxgu rü ¿nhuxãcü 
chi i ãxtape nüxna penaxãxü̃? 11 —Rü 
pema na pechixecümachiréxü̃ rü nüxü̃ 
pecua̱x na mexü̃ i ãmare pexacügüna 
pexãxü̃. Notürü Penatü ja dauxü̃gucü rü 
ngẽma pema pexacügüna pexãxü̃ãrü 
jexera tá tüxna naxã ja jíxema naxü̃tawa 
naxca̱x íc̱axe. 12 —Rü pemaã nüxü̃ chixu, 
rü ngẽma pema penaxwa̱xexü̃ i togü 
pemaã na naxüxü̃, rü name nixĩ i pema 
rü ta ngẽmaãcütama namaã penaxü. Erü 
ngẽmaãcü tüxü̃ namu i Tupanaãrü ore 
ga Muĩsé ümatüxü̃ rü jema ore ga 
nuxcümaxü̃güxü̃ ga Tupanaãrü orearü 
uruü̃gü ümatüxü̃. 
 
Ĩã̱x i íraxü̃chiga 
(Lc 13.24) 
13 —Name nixĩ i ngẽma ĩã̱x i 
íraxü̃waama peichocu. Erü ngẽma ĩã̱x i 
juwa tüxü̃ gaxü̃ rü ngẽma nama i juwa 
daxü̃ rü nata. Rü muxũchixü̃ma i 
MATEU 7 
O Novo Testamento na língua ticuna do Brasil, 2da ed. ©2009, Liga Bíblica
22 
duü̃xü̃gü nagu naxĩ. 14 —Notürü ngẽma 
nama i maxü̃wa nadaxü̃ rü ngẽma ĩã̱x i 
maxü̃ca̱x nawa ixücuxü̃ rü naxíra. Rü 
noxretama nixĩ i duü̃xü̃gü i nüxü̃ 
ijangaugüxü̃. 
 
Wüxi i nanetü rü norü owa 
 
nixĩ i nüxü̃ icuáxü̃ 
(Lc 6.43-44) 
15 —Rü naxca̱x pexuãẽgü i ngẽma 
dorata̱a̱xgüxü̃ i nügü ixugünetaxü̃ na 
Tupanaãrü orearü uruü̃gü jixĩgüxü̃. Erü 
nümagü rü petanüwa nangugü, rü nügü 
mexü̃ i duü̃xü̃güneta nixĩgüxẽẽ. Notürü 
naãẽwa rü poraãcü chixexü̃gu 
narüxĩnüẽ. 16 —Rü pema rü nacümawa 
tá nüxü̃ pecua̱x i ngẽma duü̃xü̃gü, 
ngẽxgumarüü̃ i wüxichigü i nanetügü rü 
norü owa na nüxü̃ icuáxü̃rüü̃ ngoxi 
name rü e̱xna tama. Rü wüxi i torawa rü 
taxucürüwama uwagü tajaxu. Rü wüxi i 
chuchuxü̃wa rü taxucürüwama ori i figu 
tajaxu. 17 —Erü guxü̃ma i nanetü i mexü̃ 
rü name i norü o. Rü guxü̃ma i nanetü i 
chixexü̃ rü nachixe i norü o. 18 —Rü 
wüxi i nanetü i mexü̃ rü taxucürüwama 
nachixe i norü o. Rü wüxi i nanetü i 
chixexü̃ rü taxucürüwama name i norü 
o. 19 —Rü guxü̃ma i nanetü i tama mexü̃ 
i norü o rü tajadaxüchi, rü nhu̱xmachi 
tajagu. 20 —Rü ngẽxgumarüü̃ nacümawa 
tá nüxü̃ pecua̱x i ngẽma duü̃xü̃gü i 
Tupanaãrü orearü uruü̃güneta ixĩgüxü̃. 
 
Tãũxü̃táma guxü̃ma i 
 
duü̃xü̃gü nichocu i ngextá 
 
Tupana ãẽ̱xgacü íixĩxü̃wa 
 
(Lc 13.25-27) 
21 —Rü tama guxü̃ma i duü̃xü̃gü i 
nügü ixugüxü̃ na chorü duü̃xü̃gü 
jixĩgüxü̃ rü tá nichocu i ngextá Tupana 
ãẽ̱xgacü íixĩxü̃wa. Notürü jíxema 
aixcuma Chaunatü ja dauxü̃gucüga 
ĩnüẽxẽxĩcatátama tixĩ ja ngẽ́ma 
ichocuxe. 22 —Rü ngẽxguma ngẽma 
ngunexü̃ i naãneãrü gu̱xwa nanguxgu, 
rü muxü̃ma i duü̃xü̃gü rü choxü̃ tá 
nhanagürügü: —Pa Corix, toma rü togü 
i duü̃xü̃gümaã nüxü̃ tixu i curü ore, rü 
cuégagu ítanawoxü̃ i ṉg̱oxogü, rü 
cuégagu tanaxü i muxü̃ma i mexü̃ i taxü̃ 
i Tupanaãrü poramaã taxüxü̃ 
—nhanagürügü tá choxü̃. 23 —Notürü 
ngẽxguma rü tá nhacharügü nüxü̃: 
—Taguma chorü duü̃xü̃gü peixĩgü. ¡Rü 
choxna peixĩgachi i pema i chixexü̃ 
ügüe! —nhacharügü tá. 
 
Jatü i Cristuga ĩnüxü̃ rü jatü i 
 
tama Cristuga ĩnüxü̃chiga 
(Mr 1.22, Lc 6.47-49) 
24 —Rü ngẽmaca̱x ja jíxema choxü̃ 
ĩnüxẽ rü naxǘxe i ngẽma chama tüxü̃ 
chamuxü̃, rü wüxi ga jatü ga meã 
naãẽxü̃ cuácü ga nuta ga tacüétügu 
üpatacürüü̃ tixĩ. 25 —Rü pucü ga tacü 
ínangu, rü narübai ga taxtü, rü nixũũchi 
ga wüxi ga poracü ga buanecü rü guma 
ĩgu nangu. Notürü guma ĩ rü tama 
niwa̱xtaü̃ jerü wüxi ga nutaétügu naxü. 
26 —Notürü jíxema choxü̃ ĩnüxẽ rü tama 
naxǘxe i ngẽma chama tüxü̃ chamuxü̃, 
rü wüxi ga jatü ga tama naãẽxü̃ cuácü 
ga naxnücügumare üpatacürüü̃ tixĩ. 
27 —Rü pucü ga tacü ínangu, rü narübai 
ga taxtü, rü wüxi ga poracü ga buanecü 
nixũũchi rü nagu nangu ga guma ĩ. Rü 
niwa̱xtaü̃, rü jexma najarüxo ga guxü̃ma 
—nhanagürü ga Ngechuchu. 28 Rü 
jexguma jagúegagu ga Ngechuchu ga na 
MATEU 7 
O Novo Testamento na língua ticuna do Brasil, 2da ed. ©2009, Liga Bíblica
23 
jadexaxü̃, rü ga duü̃xü̃gü rü 
naḇaixãchiãẽgü namaã ga norü 
ngu̱xẽẽtae. 29 Jerü nüma rü Tupanaãrü 
poramaã nanangúexẽẽ, rü tama jema 
ngúexẽẽruü̃gü ga ore ga mugüwa 
ngu̱xẽẽtaegüxü̃rüü̃ nixĩ. 
 
Ngechuchu rü wüxi ga 
rüchaxünexü̃ca̱x najataanexẽẽ 
 
(Mr 1.40-45; Lc 5.12-16) 
 
8
  
1 Rü jexguma guma ma̱xpǘnewa 
janaxüegu ga Ngechuchu, rü 
muxü̃ma ga duü̃xü̃gü nawe narüxĩ. 2 Rü 
Ngechuchuca̱x nixũ ga wüxi ga jatü ga 
chaxünemaã iḏaawecü. Rü 
Ngechuchupe̱xegu najacaxã́pü̱xü, rü 
nhanagürü nüxü̃: —Pa Corix, ngẽxguma 
chi cuma cunaxwa̱xegu, rü chi cuxü̃́ 
natauxcha na choxü̃ curümexẽẽxü̃ 
—nhanagürü. 3 Rü jexguma ga 
Ngechuchu rü nüxü̃ ningõgü, rü 
nhanagürü nüxü̃: —Ngü̃, chanaxwa̱xe. 
¡Rüme! —nhanagürü. Rü jexguma jema 
nhaxgu ga Ngechuchu, rü naxca̱x 
nitaane ga guma jatü ga na 
nachaxüneã́xü̃. 4 Rü Ngechuchu rü 
nhanagürü nüxü̃: —¡Dücax, 
taxuxüü̃táma cuixu texémaã! ¡Notürü 
ngẽ́ma paixü̃tawa naxũ, rü cugü ijawe̱x! 
¡Rü nüxna naxã i ngẽma ãmare ga 
Muĩsé tüxü̃ muxü̃ na duü̃xü̃gü nüxü̃ 
cuáxü̃ca̱x na curümexü̃! —nhanagürü. 
 
Ngechuchu rü Romacü̱̃ã̱x 
 
ga churaragüarü ãẽ̱xgacüarü 
duü̃xü̃xü̃ narümexẽẽ 
 
(Lc 7.1-10) 
5-6 Rü Caparnáũwa naxũ ga 
Ngechuchu. Rü jexguma jéma 
nanguxgu, rü wüxi ga churaragüarü 
ãẽ̱xgacü ga capitã́ũ ga Romacü̱̃ã̱x rü 
Ngechuchuca̱x nixũ. Rü Ngechuchuxü̃ 
naca̱a̱xü̃, rü nhanagürü: —Pa Corix, 
chorü duü̃xü̃ rü nanaw̱ãĩxãchi. Rü 
ngürücarewa nangẽxma i chapatawa, rü 
poraãcüxü̃chima ngúxü̃ ninge 
—nhanagürü. 7 Rü Ngechuchu rü 
nhanagürü nüxü̃: —Marü tá ngẽ́ma 
chaxũ na naxca̱x chajataanexẽẽxü̃ca̱x 
—nhanagürü. 8 Notürü nüma ga capitã́ũ 
nanangãxü̃, rü nhanagürü: —Pa Corix, 
chama rü taxuwama chame na 
chapatagu na cuxücuxü̃ca̱x. Rü 
chanaxwa̱xe i curü orewaxicatama nüxü̃ 
cuixu, rü tá naxca̱x nitaane i chorü 
duü̃xü̃. 9 —Erü chama rü ta rü chorü 
ãẽ̱xgacüme̱xẽwa changẽxma. Rü 
cha̱xme̱xwa nangẽxmagü ta i nhuxre i 
churaragü. Rü ngẽxguma chanamu̱xgu i 
wüxi na ngextá naxũxü̃ca̱x, rü ngẽ́ma 
naxũ. Rü ngẽxguma chaugüxü̃tawa 
naxca̱x changemagu i to, rü chauxü̃tawa 
nangu. Rü ngẽxguma wüxi i chorü 
duü̃xü̃xü̃ chamu̱xgu na ṯacü na 
naxüxü̃ca̱x, rü choxü̃́ nanaxü 
—nhanagürü. 10 Rü jexguma jemaxü̃ 
naxĩnügu ga Ngechuchu rü 
naḇaixãchiãẽ. Rü nhanagürü nüxü̃ ga 
jema duü̃xü̃gü ga nawe rüxĩxü̃: 
—Aixcuma pemaã nüxü̃ chixu rü 
taxuü̃ma i Judéugütanüwa nüxü̃ 
ichajangau i wüxi i duü̃xü̃ i nhaã 
jatürüü̃ aixcuma jaxõxü̃. 11 —Rü chama 
rü pemaã nüxü̃ chixu rü muxũchixü̃ i 
duü̃xü̃gü rü guxü̃wama tá ne naxĩ, rü 
Tupana ãẽ̱xgacü íixĩxü̃wa tá nachibüe 
namaã ja tórü o̱xigü ja Abrã́ũ rü Isaqui, 
rü Jacú. 12 —Notürü muxü̃ma i 
Abrã́ũtanüxü̃gü i Judéugü rü tãũxü̃táma 
nichocu i ngextá Tupana ãẽ̱xgacü 
MATEU 7 
,  
8 
O Novo Testamento na língua ticuna do Brasil, 2da ed. ©2009, Liga Bíblica
24 
íixĩxü̃wa. Rü ẽãnexü̃wa tá nawogü. Rü 
ngẽ́ma tá naxauxe, rü tá 
nixü̃́xchapütagü —nhanagürü. 13 Rü 
jexguma ga Ngechuchu rü nhanagürü 
jema capitã́ũxü̃: —¡Cupataca̱x nataegu! 
Rü tá naxca̱x nitaane i curü duü̃xü̃, erü 
cujaxõ na naxca̱x tá jataanexü̃ 
—nhanagürü. Rü jexgumatama naxca̱x 
nitaane ga jema capitã́ũãrü duü̃xü̃. 
 
Ngechuchu rü Pedru 
na̱xẽca̱x najataanexẽẽ 
 
(Mr 1.29-31; Lc 4.38-39) 
14 Rü Pedrupatawa naxũ ga 
Ngechuchu. Rü jéma ngĩxü̃ nadau ga 
Pedru na̱xẽ ga ngürücaregu irüxã̱ũ̱xcü 
jerü ijaxaxüne. 15 Rü Ngechuchu 
ngĩxme̱xgu ningõgü, rü jexgumatama 
iga̱u̱xãchi ga jema na jaxaxünexü̃. Rü 
íirüda ga ngĩmax. Rü nhu̱xmachi naxca̱x 
inamexẽẽ ga õna. 
 
Ngechuchu rü muxü̃ma ga 
iḏaaweexü̃ca̱x najataanexẽẽ 
 
(Mr 1.32-34; Lc 4.40-41) 
16 Rü jexguma marü janaxücuchaü̃gu ga 
üa̱xcü, rü Ngechuchuxü̃tawa nanagagü ga 
muxü̃ma ga duü̃xü̃gü ga ṉg̱oxoã̱xgüxü̃. Rü 
wüxitama ga oremaã Ngechuchu 
ínanawoxü̃ ga jema ṉg̱oxogü. Rü 
nanameẽxẽẽ ta ga guxü̃ma ga jema togü ga 
iḏaaweexü̃. 17 Rü jemaãcü Ngechuchu 
najanguxẽẽ ga jema ore ga nuxcümaxü̃xü̃ 
ga Tupanaãrü orearü uruü̃ ga Ichaía nüxü̃ 
ixuxü̃ ga nhaxü̃: 
“Rü nüma rü tüxü̃ naporaexẽẽ i 
ngẽxguma ituraegu, rü tüxü̃ 
narümeexẽẽ i ngẽxguma 
iḏaaweegu”, 
nhaxü̃. 
 
Duü̃xü̃gü ga Ngechuchuwe 
rüxĩxchaü̃xü̃chiga 
(Lc 9.57-62) 
18 Rü jexguma Ngechuchu nüxü̃ da̱xgu 
ga muxü̃ma ga duü̃xü̃gü na nüxü̃ 
íchomaẽguãchixü̃, rü norü 
ngúexü̃gümaã nüxü̃ nixu, rü nhanagürü: 
—¡Rü ngĩxã, rü naxtaxaarü tocutüwa 
taxĩ! —nhanagürü. 19 Rü wüxi ga 
ngúexẽẽruü̃ ga ore ga mugüwa 
ngu̱xẽẽtaexü̃, rü Ngechuchuca̱x nixũ, rü 
nhanagürü nüxü̃: —Pa Ngúexẽẽruü̃ Pa 
Ngechuchux, cuwe charüxũxchaü̃ i 
ngextá cuma ícuxũxü̃wa —nhanagürü. 
20 Rü Ngechuchu nanangãxü̃ rü 
nhanagürü: —Ngowagü rü nüxü̃́ 
nangẽxma i naxmaü̃gü, rü werigü rü 
nüxü̃́ nangẽxma i naxchiãü̃gü. Notürü 
chama i Tupana Nane na duü̃xü̃xü̃ 
chiĩxü̃, rü nataxuma i chauchica i 
ngextá nagu chicuxeruxü̃ —nhanagürü. 
21 Rü wüxi ga to ga norü ngúexü̃, rü 
nhanagürü nüxü̃: —Pa Corix, cuwe 
charüxũxchaü̃, notürü chanaxwa̱xe i 
chaunatü tüxü̃ ichajata̱xira 
—nhanagürü. 22 Rü Ngechuchu 
nanangãxü̃, rü nhanagürü nüxü̃: 
—¡Noxtacüma chawe rüxũ! Rü nüẽ́ i 
ngẽma cutanüxü̃ i tama jaxõgüxü̃ 
ijata̱xgü i ngẽma juexü̃ —nhanagürü. 
 
Ngechuchu rü buanecüxü̃ rü 
juãpexü̃ ínajachaxãchixẽẽ 
 
(Mr 4.35-44; Lc 8.22-25) 
23 Rü jexguma ga Ngechuchu rü wüxi 
ga nguegu nixüe. Rü norü ngúexü̃gü rü 
ta ínajaxümücügü, rü inaxĩãchi. 24 Rü 
ngürüãchi naxtaxaarü ngãxü̃tügu nüxü̃ 
naxü ga wüxi ga buanecü ga taxüchicü. 
MATEU 8 
O Novo Testamento na língua ticuna do Brasil, 2da ed. ©2009, Liga Bíblica
25 
Rü guma nguewa rü nijacuchichigü ga 
dexá. Notürü ga Ngechuchu rü nape. 
25 Rü jexguma ga norü ngúexü̃gü rü 
ínanaḇaixgügü, rü nhanagürügü nüxü̃: 
—Pa Corix, ¡toxü̃ rüngü̃xẽẽ, erü 
ngẽmama itabaxü̃gü! —nhanagürügü. 
26 Rü Ngechuchu nanangãxü̃, rü 
nhanagürü nüxü̃: —Pa Duü̃xü̃gü i Tama 
Aixcuma Jaxõgüxü̃x, ¿tü̱xcüü̃ pemuü̃ẽ? 
—nhanagürü. Rü jexguma ga 
Ngechuchu rü ínarüda. Rü buanecü rü 
juãpena nachogü. Rü ínajachaxãchi ga 
buanecü, rü inajarüxo ga juãpe, rü 
ínachaxanemare. 27 Rü nümagü ga norü 
ngúexü̃gü rü naḇaixãchiãẽgü, rü 
nügümaã nhanagürügü: —¿Ṯacü e̱xna 
nixĩ i nhaã jatü rü ngẽmaca̱x a̱i̱xrüxü̃ i 
buanecü rü juãpe rü naga naxĩnüẽxü̃? 
—nhanagürügü. 
 
Jatügü ga Gadaracü̱̃ã̱x ga ṉg̱oxogü 
nawa jexmagüxü̃ 
(Mr 5.1-20; Lc 8.26-39) 
28 Rü Ngechuchu rü norü ngúexü̃gü rü 
naxtaxaarü tocutüwa nangugü ga 
Gadaraarü naãnewa. Rü jexguma jéma 
nangugügu, rü Ngechuchuca̱x jéma 
nibuxmü ga taxre ga jatügü ga 
duü̃xẽchíque̱xetanügu 
jarüxauchigütanüneü̃xü̃. Rü jema taxre 
rü niṉg̱oxoã̱x, rü nidüraexüchi. Rü 
jemaca̱x taxucürüwama texé jéma 
namawa taxüpetü. 29 Rü jema taxre rü 
aita naxüe, rü nhanagürügü: —¿Tü̱xcüü̃ 
toxü̃ nuã cujachixewe, Pa Ngechuchu ja 
Tupana Nane? ¿E̱xna nuã cuxũ na toxü̃ 
ícujawoxü̃xü̃ca̱x taũta nawa nangujane 
na Tupana toxü̃ pocuexü̃? 
—nhanagürügü. 30 Rü jema nachicaarü 
ngaicamana nachibüe ga muxü̃ma ga 
cuchigü. 31 Rü jema ṉg̱oxogü rü 
Ngechuchuxü̃ naca̱a̱xü̃gü, rü 
nhanagürügü: —Rü ngẽxguma toxü̃ 
ícuwoxü̃gu, ¡rü ngẽma cuchigügu toxü̃ 
nachocuxẽẽ! —nhanagürügü. 32 Rü 
jexguma ga Ngechuchu, rü nhanagürü 
nüxü̃: —Ẽcü, ¡ngẽ́ma pexĩ! 
—nhanagürü. Rü jexguma ga jema 
ṉg̱oxogü rü ínachoxü̃ nawa ga jema 
taxre ga jatügü, rü jema cuchigügu 
najachocu. Rü nhu̱xmachi guxü̃ma ga 
jema cuchigü rü inaxü̃ãchi, rü 
naxtaxacutüarü ma̱xpǘxü̃wa 
najarüjuxgü, rü jexma naji. 33 —Rü jema 
cuchigüarü daruü̃gü rü naḇaixãchiãẽgü, 
rü ĩãneca̱x nibuxmü. Rü jexguma 
ĩãnewa nangugügu, rü nüxü̃ nixugügü 
ga guxü̃ma ga jema ngupetüxü̃ ga 
nhuxãcü naxca̱x na jataanegüxü̃ ga jema 
taxre ga jatügü ga ṉg̱oxoã̱xgüxü̃. 34 —Rü 
jexguma ga guxü̃ma ga jema ĩãnecü̱̃ã̱x 
ga duü̃xü̃gü, rü Ngechuchuxü̃tawa naxĩ. 
Rü jexguma Ngechuchuxü̃ nadaugügu, 
rü nüxü̃ naca̱a̱xü̃gü na ínaxũxũxü̃ca̱x ga 
jema norü naãnewa. 
 
Ngechuchu rü wüxi ga jatü ga 
naw̱ãĩxãchicüca̱x najataanexẽẽ 
 
(Mr 2.1-12; Lc 5.17-26) 
 
9
  
1 Rü jexguma ga Ngechuchu rü 
wüxi ga nguegu nixüe. Rü 
naxtaxaarü tocutüwa naxũ, rü 
noxrütama ĩãnewa nangu. 2 Rü jéma 
guma ĩãnewa rü duü̃xü̃gü rü 
Ngechuchuxü̃tawa nanangetaü̃gü ga 
wüxi ga jatü ga naw̱ãĩxãchicü. Rü 
jexguma Ngechuchu nüxü̃ da̱xgu ga 
nhuxãcü aixcuma na jaxõgüãxü̃ ga jema 
duü̃xü̃gü rü nhanagürü nüxü̃ ga guma 
iḏaawecü: —¡Nataãẽ, Pa Chaunex! Erü 
MATEU 8 
,  
9 
O Novo Testamento na língua ticuna do Brasil, 2da ed. ©2009, Liga Bíblica
26 
curü pecadugü rü marü cuxü̃́ nüxü̃ 
changechaü̃ —nhanagürü. 3 Rü jéma 
najexma ga nhuxre ga ngúexẽẽruü̃gü ga 
ore ga mugüwa ngu̱xẽẽtaegüxü̃. Rü 
nümagü rü nügüãẽwa nhanagürügü: 
—¿Nhaã jatü rü ṯacü Tupanamaã 
nixugü? —nhanagürügü. 4 Notürü ga 
Ngechuchu rü nüxü̃ nacua̱xama ga jema 
naãẽwa nagu naxĩnüẽxü̃. Rü jemaca̱x 
nhanagürü nüxü̃: —¿Tü̱xcüü̃ chixexü̃gu 
perüxĩnüẽ? 5 —¿Ṯacü nixĩ i ngẽma 
rütauxchamaẽxü̃ na namaã nüxü̃ ixuxü̃ 
ja daa naw̱ãĩxãchicü: 
“Rü curü pecadugü rü marü cuxü̃́ 
nüxü̃ changechaü̃”, rü e̱xna: 
“¡Inachi rü íixũ!” nhagüxü̃ nüxü̃? 
6 —Notürü i nhu̱xma rü tá pexü̃ nüxü̃ 
chadauxẽẽ na Chaunatü ja Tupana núma 
choxü̃ muxü̃ na duü̃xü̃güaxü̃́ nüxü̃ 
changechaü̃xü̃ca̱x i norü pecadugü 
—nhanagürü. Rü jexguma rü nhanagürü 
nüxü̃ ga guma naw̱ãĩxãchicü: —¡Inachi, rü 
najaxu i curü caruü̃, rü cupatawa naxũ! 
—nhanagürü. 7 —Rü jexgumatama ga 
guma naw̱ãĩxãchicü rü inachi, rü napatawa 
naxũ. 8 Rü jexguma jemaxü̃ nadaugügu ga 
duü̃xü̃gü, rü poraãcü namuü̃ẽ. Rü 
Tupanaxü̃ nicua̱xüü̃gü, rü nhanagürügü: 
—Moxẽ, Pa Tupanax, erü cunaporaxẽẽ i 
nhaã jatü na ngẽmaãcü mexü̃ toxca̱x 
naxüxü̃ca̱x —nhanagürügü. 
 
Mateuca̱x naca ga Ngechuchu 
 
(Mr 2.13-17; Lc 5.27-32) 
9 Rü jexguma jéma inaxũãchigu ga 
Ngechuchu, rü jéma nüxü̃ nadau ga wüxi 
ga jatü ga Mateugu ãẽ́gaxü̃ ga jéma rütoxü̃ 
ga ngextá Romaãrü ãẽ̱xgacüca̱x dĩẽru 
ngĩxü̃ ínajauxgüxü̃wa jerü woetama 
jemawa napuracü. Rü Ngechuchu rü 
nhanagürü nüxü̃: —¡Chawe rüxũ! 
—nhanagürü. Rü jexguma ga Mateu rü 
inachi, rü nawe narüxũ. 10 Rü 
Mateupatawa naxũ ga Ngechuchu, rü jéma 
nachibü. Rü ínangugü ta ga muxü̃ma ga 
togü ga duü̃xü̃gü ga Romaãrü ãẽ̱xgacüca̱x 
dĩẽru ngĩxü̃ jauxgüxü̃wa puracüexü̃, rü 
togü ga duü̃xü̃gü ga taxúema nacümamaã 
taãẽgüxü̃. Rü jema duü̃xü̃gü rü jéma 
mechawa narütogü namaã ga Ngechuchu 
rü norü ngúexü̃gü. 11 Notürü jexguma 
jemaxü̃ nadaugügu ga Parichéugü, rü 
Ngechuchuarü ngúexü̃güna nacagü, rü 
nhanagürügü: —¿Nhuxãcü i perü 
ngúexẽẽruü̃ rü namaã nachibü i 
ãẽ̱xgacüarü duü̃xü̃gü i dĩẽruarü jauxwa 
puracüexü̃, rü duü̃xü̃gü i pecaduã̱xgüxü̃? 
—nhanagürügü. 12 Rü jexguma jemaxü̃ 
naxĩnügu ga Ngechuchu, rü nhanagürü 
nüxü̃ ga Parichéugü: —Ngẽma poraexü̃ rü 
tama nanaxwa̱xegü ja duturu, notürü 
ngẽma iḏaaweexü̃ nixĩ i naxwa̱xegüxü̃. 
13 —¡Rü ípeixĩ, rü nawa pengúe i 
Tupanaãrü ore i ümatüxü̃ i nhaxü̃: 
“Chama rü tama chanaxwa̱xe i 
chauxca̱x pejama̱x i carnerugü, 
notürü chanaxwa̱xe i togü pexü̃́ 
nangechaü̃tümüü̃gü”, 
nhaxü̃! Rü nhanagürü ta ga Ngechuchu: 
—Chama rü tama mexü̃güna na 
chaxuxü̃ca̱x nixĩ i núma chaxũxü̃, 
notürü núma chaxũ na nüxna 
chaxuxü̃ca̱x i ngẽma pecaduã̱xgüxü̃ na 
ngẽmaãcü nüxü̃ naxoexü̃ca̱x i nacümagü 
i chixexü̃gü —nhanagürü. 
 
Ngechuchuna nacagüe ga aurechiga 
 
(Mr 2.18-22; Lc 5.33-39) 
14 Rü jexguma ga Juã́ũ ga 
baiü̃xẽẽruü̃ãrü ngúexü̃gü, rü 
MATEU 9 
O Novo Testamento na língua ticuna do Brasil, 2da ed. ©2009, Liga Bíblica
27 
Ngechuchuca̱x naxĩ, rü nüxna nacagüe, 
rü nhanagürügü: —Toma i Juã́ũãrü 
ngúexü̃gü na tixĩgüxü̃ rü nümagü i 
Parichéugü rü muẽ̱xpü̱xcüna tama 
tachibüe erü Tupanagu tarüxĩnüẽ. ¿Rü 
tü̱xcüü̃ i curü ngúexü̃gü rü tama toxrüü̃ 
Tupanaca̱x naxauregü? —nhanagürügü. 
15 Rü Ngechuchu nanangãxü̃ rü 
nhanagürü: —¿E̱xna wüxi i ngĩgüarü 
petawa rü pexca̱x namexü̃ na ngẽma 
nüxna naxugüxü̃ nangechaü̃ẽxü̃ rü 
naxaureexü̃ ega natanüwa nangẽxmagu 
i ngẽma jatü i ngexwacax ãmaxü̃? 
Maneca tama nixĩ. Notürü wüxi i 
ngunexü̃gu rü ngẽma jatü i ngexwacax 
ãmaxü̃ rü tá namücügüna nixũgachi. Rü 
ngẽma ngunexü̃gu tá nixĩ i aixcuma 
naxaureexü̃ i namücügü. 16 —Rü 
taxúema tanapaita i wüxi i naxchiru i 
ṉg̱auxü̃ namaã i wüxi i natüchi i 
ngexwacaxü̃xü̃ i taũta nanhaãchimüxü̃. 
Erü ngẽxguma najau̱xgu i ngẽma 
naxchiru rü tá nügü ínanaxíraxãchi i 
ngẽma natüchi i ngexwacaxü̃xü̃, rü tá 
nanagauxẽẽ i ngẽma wexachiru. Rü 
noxriarü jexera tá nixĩ i na nagauxü̃. 
17 —Rü ngẽxgumarüü̃ ta rü taxúema 
ngexwacaxü̃cü ja wĩũ rü nagu 
tajabacuchi i wüxi i naxchixü̃ i marü 
ṉg̱auxü̃ i naxcha̱xmünaxca̱x. Erü 
ngẽxguma ngẽmaãcü naxü̱xgu rü jima 
wĩũ ja ngexwacaxü̃cü rü narüngu, rü tá 
najawã̱ĩ̱xẽẽ i ngẽma naxchixü̃ i ṉg̱auxü̃ i 
naxcha̱xmünaxca̱x. Rü ngẽxma tá 
najarütaxu ja wĩũ rü ngẽma naxchixü̃ rü 
ta. Rü ngẽmaca̱x tanaxwa̱xe ja 
ngexwacaxü̃cü ja wĩũ rü ngexwacaxü̃xü̃ 
i naxchixü̃gu tajabacuchi. Rü ngẽmaãcü 
tãũxü̃táma inajarütaxu. [Rü chorü 
ngu̱xẽẽtae i ngexwacaxü̃xü̃ rü 
ngẽxgumarüü̃ ta nixĩ na taxucürüwama 
namaã nawüxiguxü̃ i ngẽma 
nuxcümaxü̃xü̃ i pecümagü —nhanagürü 
ga Ngechuchu.] 
 
Jáiruxacüchiga rü jema nge ga 
Ngechuchuchirugu ingõgücüchiga 
(Mr 5.21-43; Lc 8.40-56) 
18 Rü jexguma jemaãcü 
ínangúexẽẽtaejane ga Ngechuchu, rü 
naxü̃tawa nangu ga wüxi ga ãẽ̱xgacü ga 
Judéugüarü. Rü Ngechuchupe̱xegu 
najacaxã́pü̱xü, rü nhanagürü nüxü̃: —Pa 
Corix, chauxacü rü ngexwacax iju. 
Notürü ngẽxguma chi ngẽ́ma cuxũxgu 
rü ngĩxü̃ cuingõgügu, rü wena chixarü 
imaxü̃ —nhanagürü. 19 Rü inachi ga 
Ngechuchu, rü norü ngúexü̃gümaã jema 
ãẽ̱xgacüwe narüxũ. 20 Rü jexguma jéma 
naxũjane ga Ngechuchu rü wüxi ga 
ngecü ga 12 ga taunecü ãgüechacü rü 
naweama ne ixũ. Rü naxpechinüchirugu 
ijangõgü. 21 Jerü ngĩma rü nagu irüxĩnü 
rü jexguma chi naxchiruxü̃xĩcatama 
jangõgümaregu, rü chi ngĩxca̱x nitaane. 
22 Notürü nüma ga Ngechuchu rü nügü 
ínidau, rü ngĩxü̃ nadau ga jema nge. Rü 
nhanagürü ngĩxü̃: —¡Nataãẽ, Pa 
Chauxacüx! Marü cuxca̱x nitaane, erü 
cujaxõ —nhanagürü. Rü jexgumatama 
ngĩxca̱x nitaane. 23 Rü jexguma jema 
ãẽ̱xgacüpatawa nanguxgu ga 
Ngechuchu, rü nüxü̃ nadau ga 
paxetatanüxü̃ ga marü na 
ínamemaregüxü̃ na ngĩxü̃ ijata̱xgüxü̃ ga 
jema bucü. Rü ga duü̃xü̃gü rü nixáicha 
rü naxauxe. 24 Rü Ngechuchu nhanagürü 
nüxü̃ ga jema duü̃xü̃gü: —¡Ípechoxü̃ i 
nuã! Erü ngẽma bucü rü tama iju. Rü 
ipemare —nhanagürü. Notürü nümagü 
MATEU 9 
O Novo Testamento na língua ticuna do Brasil, 2da ed. ©2009, Liga Bíblica
28 
ga duü̃xü̃gü rü Ngechuchuxü̃ 
nacugüeama. 25 Rü jexguma Ngechuchu 
ínachoxü̃xẽẽxgu ga duü̃xü̃gü, rü jema 
bucüarü ucapugu naxücu. Rü 
ngĩxme̱xgu najajauxãchi, rü 
jexgumatama íirüda ga ngĩmax. 26 Rü 
guxü̃wama ga jema naãnewa, rü 
duü̃xü̃gü nüxü̃ nixuchigagü ga jema 
Ngechuchu üxü̃. 
 
Ngechuchu naxca̱x najataanexẽẽ ga 
taxre ga jatü ga ingexetüxü̃ 
27 Rü jexguma jéma ínaxũũxgu ga 
Ngechuchu, rü taxre ga ngexetüxü̃ rü nawe 
nangẽgü. Rü tagaãcü nhanagürügü: —Pa 
Ngechuchux, Pa Dawítanüxü̃x, ¡cuxü̃́ 
tangechaü̃tümüü̃gü! —nhanagürügü. 28 Rü 
jexguma Ngechuchu guma ĩ ga nagu 
napexü̃negu naxücuxgu, rü jema taxre ga 
ngexetüxü̃ rü naxca̱x naxĩ. Rü Ngechuchu 
nüxna naca, rü nhanagürü: —¿Pejaxõgüxü̃ 
jiĩxü̃ na chaporaxü̃ na pexü̃ 
charümeẽxẽẽxü̃ca̱x? —nhanagürü. Rü 
nümagü nanangãxü̃gü, rü nhanagürügü: 
—Ngü̃, Pa Corix, tajaxõgü —nhanagürügü. 
29 Rü jexguma ga Ngechuchu rü 
naxẽtügügu ningõgü, rü nhanagürü nüxü̃: 
—¡Cü pexca̱x jataane, erü pejaxõgü! 
—nhanagürü. 30 Rü naxca̱x nitaanegü. Rü 
Ngechuchu rü poraãcü najaxucu̱xẽgü na 
taxúemaãma nüxü̃ na jaxugüxü̃ca̱x ga jema 
nüxü̃ ngupetüxü̃. 31 Notürü jema taxre rü 
jexguma jéma ínachoxü̃gu rü guxü̃wama 
ga jema naãnewa rü nüxü̃ nixugüeama ga 
jema Ngechuchu üxü̃. 
 
Ngechuchu rü naxca̱x najataanexẽẽ 
ga wüxi ga jatü ga tama idexacü 
32 Rü jexguma jema taxre ga jatü 
íchoü̃xguwena, rü nhuxre ga duü̃xü̃gü 
rü Ngechuchuxü̃tawa nanagagü ga wüxi 
ga jatü ga tama idexacü jerü ṉg̱oxo 
nawa najexma. 33 Rü Ngechuchu 
ínanata̱xüchi ga jema ṉg̱oxo. Rü 
jexgumatama inanaxügü ga na jadexaxü̃ 
ga guma jatü. Rü nümagü ga duü̃xü̃gü 
rü naḇaixãchiãẽgü. Rü nhanagürügü: 
—Taguma nüxü̃ tadau i nuã 
tachiü̃ãnewa i ṯacü i nhaãrüü̃ ixĩxü̃ 
—nhanagürügü. 34 Notürü ga 
Parichéugü rü nhanagürügü: —Nhaã 
jatü rü ṉg̱oxogüarü ãẽ̱xgacü i 
Chatanáãrü poramaã nixĩ i ínawoxü̃ãxü̃ 
i ṉg̱oxogü —nhanagürügü. 
 
Ngechuchuaxü̃́ nangechaü̃tümüü̃gü 
ga duü̃xü̃gü 
35 Rü jema naãnewa rü guxü̃nema ga 
ĩãnegügu rü ĩãnexãcügügu nixũgüchigü 
ga Ngechuchu. Rü wüxichigü ga ĩãnewa, 
rü duü̃xü̃güarü ngutaque̱xepataü̃wa 
ningu̱xẽẽtaechigü. Rü duü̃xü̃gümaã 
nüxü̃ nixuchigü ga ore ga mexü̃ na 
nhuxãcü ãẽ̱xgacü na jiĩxü̃ ja Tupana. Rü 
nanameẽxẽẽ ga duü̃xü̃gü ga iḏaaweexü̃. 
Rü woo nanhuxraü̃xü̃ ga norü ḏaawe 
nüxü̃́ jexmaxü̃, rü nanameẽxẽẽ. 36 Rü 
jexguma Ngechuchu nüxü̃ da̱xgu ga 
jema muxü̃ma ga duü̃xü̃gü ga naxü̃tawa 
ngugüxü̃, rü nüxü̃́ nangechaü̃tümüü̃gü. 
Jerü carnerugü ga ngearü daruü̃ã́xü̃rüü̃ 
nanaxi̱xãchiãẽgü, rü tama nataãẽgü. 
37 Rü jexguma ga Ngechuchu rü 
nhanagürü nüxü̃ ga norü ngúexü̃gü: 
—Aixcuma pemaã nüxü̃ chixu rü 
nangẽxma i muxũchixü̃ i duü̃xü̃gü i 
ímemaregüxü̃ na jaxõgüãxü̃ i Tupanaãrü 
ore. Notürü nanoxree̱xpü̱x i Tupanaãrü 
puracütanüxü̃ na namaã nüxü̃ 
jaxugüxü̃ca̱x i ngẽma ore. 38 Rü 
MATEU 9 
O Novo Testamento na língua ticuna do Brasil, 2da ed. ©2009, Liga Bíblica
29 
ngẽmaca̱x name nixĩ i duü̃xü̃güarü jora 
ja Tupanana naxca̱x peca i perü 
jumuxẽwa na jamugüãxü̃ca̱x i norü 
puracütanüxü̃ i orearü uruü̃gü na 
ngẽma duü̃xü̃gümaã nüxü̃ jaxugüxü̃ca̱x i 
norü ore i mexü̃ —nhanagürü ga 
Ngechuchu. 
 
Ngechuchu nanade ga 12 ga norü 
ngúexü̃gü na toxnamana 
namugüãxü̃ca̱x 
 
(Mr 3.13-19; Lc 6.12-16) 
 
10
  
1 Rü jexguma ga Ngechuchu, rü 
jema 12 ga norü ngúexü̃güca̱x 
naca. Rü nüxna naxãga rü nanaporaexẽẽ 
na ínawoxü̃ãxü̃ca̱x ga ṉg̱oxogü rü 
nameẽxẽẽãxü̃ca̱x ga duü̃xü̃gü ga 
iḏaaweexü̃ ga woo nanhuxraü̃xü̃ ga 
ḏaawe nüxü̃́ jexmaxü̃. 2 Rü nhaã nixĩ ga 
naẽ́gagü ga jema 12 ga Ngechuchuarü 
ngúexü̃gü ga imugüxü̃. Rü natanüwa rü 
Chimáũ ga Pedrugu ãẽ́gacü nixĩ ga 
naẽru ixĩxü̃. Rü to nixĩ ga Pedrueneẽ ga 
Ãdré. Rü to nixĩ ga Tiagu rü to nixĩ ga 
Tiagueneẽ ga Juã́ũ. Rü jema taxre rü 
Zebedéu nanegü nixĩgü. 3 Rü togü nixĩ 
ga Piripi, rü Baturuméũ, rü Tumé, rü 
Mateu ga Romaãrü ãẽ̱xgacüca̱x dĩẽruarü 
jauxwa puracüchirécü. Rü togü nixĩ ga 
Tiagu ga Arupéu nane, rü Tadéu. 4 Rü to 
nixĩ ga Chimáũ ga iporaãẽcüücü. Rü to 
nixĩ ga Juda ga Icarióti ga jixcama 
bexma cúãcü Ngechuchuxü̃ íxuaxü̃xü̃. 
 
Ngechuchu rü norü ngúexü̃güxü̃ 
nimugü na nüxü̃ janaxugüexü̃ca̱x 
ga norü ore 
 
(Mr 6.7-13; Lc 9.1-6) 
5 Rü Ngechuchu najamugü ga jema 12 
ga norü ngúexü̃gü. Rü nüxna naxãga, rü 
nhanagürü: —¡Tãũxü̃táma natanüwa 
pexĩ i ngẽma duü̃xü̃gü i tama Judéugü 
ixĩgüxü̃! ¡Rü tãũxü̃táma Chamáriacü̱̃ã̱x i 
duü̃xü̃güarü ĩãnegüwa pexĩ! 6 —Notürü 
chanaxwa̱xe i ngẽma Judéugü i 
carnerugürüü̃ ijarütauxexü̃tanüwa pexĩ. 
7 —¡Rü ngẽ́ma natanüwa nüxü̃ pejarüxu 
na marü jangaicaxü̃ ja Tupana na norü 
ãẽ̱xgacü jiĩxü̃! 8 —¡Rü penameẽxẽẽ̱x i 
ngẽma duü̃xü̃gü i iḏaaweexü̃! ¡Rü wena 
penamaxẽxẽẽ̱x i ngẽma duü̃xü̃gü i marü 
juexü̃! ¡Rü penameẽxẽẽ̱x i ngẽma 
duü̃xü̃gü i chaxünemaã iḏaaweexü̃! Rü 
ngẽma duü̃xü̃gü i ṉg̱oxogü nawa 
ngẽxmagüxü̃ ¡rü nüxü̃́ ípenawoxü̱̃x! Rü 
tama name i penaxãtanü ega texéxü̃ 
perümexẽẽxgu, erü pema rü pexü̃́ 
nangetanümare i ngẽma pora. 9-10 —¡Rü 
tãũxü̃táma ípeingearü dĩẽruã̱xgü na 
perü ṯacüca̱x petaxegüxü̃ca̱x rü bai i 
perü chacu i perü namawaü̃! ¡Rü 
wüxitama i pexchiru ípeinge, rü bai i 
perü chapatu, rü bai ja perü 
caxü̃chigüxü̃ ja naĩxmena̱xã ípeinge! Rü 
pemaã nüxü̃ chixu rü wüxi i 
puracütanüxü̃ rü name nixĩ i ngẽma 
duü̃xü̃ i nüxü̃́ napuracǘü̃xü̃tawa 
nachibü. 11 —Rü ngẽxguma wüxi ja 
ĩãnewa rü e̱xna wüxi ja ĩãnexãcüwa 
pengugügu i pemax, ¡rü naxca̱x peda̱x i 
wüxi i duü̃xü̃ i mecümaxü̃! ¡Rü 
ngẽmaxü̃tagu perücho nhu̱xmatáta 
ipexĩãchi i ngẽma ĩãnewa! 12 —Rü 
ngẽxguma jima ĩpatagu pechocugu, rü 
meã tá nüxü̃ perümoxẽgü i ngẽma 
duü̃xü̃gü i ngẽ́ma ngẽxmagüxü̃ rü: 
“¡Tupana pexü̃ rüngü̃xẽẽ̱x!” 
nhaperügügü tá nüxü̃. 13 —Rü ngẽxguma 
ngẽma duü̃xü̃gü rü meã pexü̃ najau̱xgu 
rü Tupana tá nüxü̃ narüngü̃xẽẽ. Notürü 
MATEU 9 
,  
10 
O Novo Testamento na língua ticuna do Brasil, 2da ed. ©2009, Liga Bíblica
30 
ngẽxguma tama meã pexü̃ najau̱xgu i 
napatawa rü nhaperügügü tá nüxü̃: 
“Marü name i toxnamana taxĩ”, 
nhaperügügü tá. 14 —Rü ngẽxguma wüxi 
ja ĩwa rü e̱xna wüxi ja ĩãnewa duü̃xü̃gü 
tama meã pexü̃ jauxgügu rü tama nüxü̃ 
naxĩnüẽchaü̃gu i perü ore, ¡rü ípechoxü̃! 
Rü ngẽxguma ípechoxü̃gu, ¡rü meã pegü 
ipepagücutü i perü üxaxü̃cutü, na 
ngẽmawa nüxü̃ nacua̱xgüxü̃ca̱x na 
chixexü̃ na naxügüxü̃ i ngẽma duü̃xü̃gü! 
15 —Rü aixcuma pemaã nüxü̃ chixu rü 
ngẽma ngunexü̃ i nagu nagúxü̃ i naãne, 
rü Chodomacü̱̃ã̱x rü Gomoracü̱̃ã̱x i 
duü̃xü̃güarü jexera Tupana tá 
nanapocue i ngẽma duü̃xü̃gü i tama 
meã pexü̃ jauxgüxü̃. 
 
Guxchaxü̃gü i tá ngupetüxü̃ 
16 —Dücax, ãũcümaxü̃wa pexü̃ 
chamugü, ngẽxgumarüü̃ i carnerugüxü̃ 
aigütanüwa imugüxü̃rüü̃. ¡Rü ngẽmaca̱x 
penaxwa̱xe i ãxtapegürüü̃ pexuãẽgü, 
notürü muxtucugürüü̃ taxuü̃ma i 
chixexü̃ pexügü! 17 —¡Rü pegüna 
pedaugü! Erü duü̃xü̃gü rü tá pexü̃ 
ínajauxü̃, rü ãẽ̱xgacügüxü̃tawa tá pexü̃ 
nagagü na pexü̃ napocuexü̃ca̱x. Rü 
ngutaque̱xepataü̃gügu tá pexü̃ 
nic̱uaixgü. 18 —Rü chaugagu tá 
ãẽ̱xgacügü ja tacügüpe̱xewa pexü̃ 
nagagü. Rü ngẽmaãcü tá chauchigagu 
peidexagü nape̱xewa i ngẽma 
ãẽ̱xgacügü rü nape̱xewa i ngẽma 
duü̃xü̃gü i tama Judéugü ixĩgüxü̃. 
19 —Notürü ngẽxguma 
ãẽ̱xgacügüpe̱xewa pexü̃ nagagügu na 
pexü̃ napocuexü̃ca̱x, ¡rü taxuü̃ca̱xtáma 
pexoegaãẽgü na ṯacümaã tá 
penangãxü̃xü̃ rü e̱xna ṯacüxü̃ tá namaã 
na peixuxü̃! Erü ngẽxguma nawa 
nanguxgu na peidexagüxü̃, rü Tupanaãẽ 
tá pexü̃ nangu̱xẽẽ na ṯacüxü̃ tá namaã 
peixuxü̃. 20 —Rü tãũxü̃táma pema nixĩ i 
peidexagüxü̃, notürü Tupanaãẽ i 
Üünexü̃ tá nixĩ i pewa idexaxü̃. 21 —Rü 
nügüeneẽgüwa rü tá nügü ínaxuaxü̃gü 
na ãẽ̱xgacügü jama̱xgüxü̃ca̱x. Rü 
ngẽxgumarüü̃ tá ta nanatügü rü 
naxãcügüxü̃ ínaxuaxü̃gü, rü naxãcügü 
rü nanatügüxü̃ tá ínaxuaxü̃gü na 
ãẽ̱xgacügü tüxü̃ ima̱xgüxü̃ca̱x. 22 —Rü 
chaugagu tá guxü̃ i duü̃xü̃gü pechi 
naxaie. Notürü jíxema aixcuma 
jaxõõmáxẽ i chorü ore rü tama choxü̃ 
ítáxe, rü jíxema tá tixĩ ja najaxúxe i 
ngẽma maxü̃ i taguma gúxü̃. 23 —Rü 
ngẽxguma wüxi ja ĩãnewa rü duü̃xü̃gü 
pexü̃ daixchaü̃gu, rü name nixĩ i 
peibuxmü ja jima ĩãnewa, rü náĩ ja 
ĩãnewa pexĩ. Rü aixcuma pemaã nüxü̃ 
chixu rü tautátama guxü̃ne ja 
Judéugüarü ĩãnewa pengugü naxü̃pa na 
chataeguxü̃ i chamax. 24 —Rü taxuü̃ma i 
wüxi i ngúexü̃ rü norü ngúexẽẽruü̃xü̃ 
narüjexera. Rü taxuü̃ma i wüxi i coriarü 
duü̃xü̃ rü norü corixü̃ narüjexera. 
25 —Rü ngẽma norü ngúexẽẽruü̃xü̃ 
üpetüxü̃rüü̃ tátama nüxü̃ naxüpetü i 
ngẽma norü ngúexü̃. Rü ngẽma norü 
corixü̃ üpetüxü̃rüü̃ tátama nüxü̃ 
naxüpetü i ngẽma norü duü̃xü̃. Rü 
ngẽxguma duü̃xü̃gü rü ṉg̱oxo i 
Beuchebú choxü̃ nawogüegu, ¿rü 
nhuxãcü tá pexü̃ naxu i pemax? 
 
Name nixĩ na Tupanaxü̃ imuü̃ẽxü̃ 
(Lc 12.2-7) 
26 —Rü ngẽmaca̱x ¡tãṹ i nüxü̃ 
pemuü̃ẽxü̃ i ngẽma duü̃xü̃gü! Erü 
MATEU 10 
O Novo Testamento na língua ticuna do Brasil, 2da ed. ©2009, Liga Bíblica
31 
guxü̃ma i ngẽma cúãcü üxü̃ rü tá 
nango̱xoma. Rü guxü̃ma i ngẽma 
nhu̱xma duü̃xü̃güca̱x ẽxü̃guxü̃, rü 
jixcüra rü tá nüxü̃ nacua̱xgüama. 
27 —Rü guxü̃ma i ngẽma pemaãxĩcatama 
nüxü̃ chixuxü̃, ¡rü meã duü̃xü̃güca̱x 
penango̱xẽẽ̱x! Rü guxü̃ma i ngẽma 
bexma pemaã nüxü̃ chixuxü̃, ¡rü 
tagaãcü guxü̃ i duü̃xü̃gümaã nüxü̃ 
peixu! 28 —¡Rü tãṹ i nüxü̃ pemuü̃ẽxü̃ i 
ngẽma duü̃xü̃gü i pexü̃ daixchaü̃xü̃! Erü 
taxünexü̃xĩcatama nima̱xgü. ¡Notürü 
name nixĩ i nüxü̃ pemuü̃ẽ ja jima 
Tupana! Erü nüma nüxü̃́ nangẽxma i 
pora na jamáãxü̃ca̱x i pexene rü na 
napocuãxü̃ca̱x i peãẽ rü ta i ngẽ́ma 
ngextá ṉg̱oxogüxü̃ ínapocuxü̃wa. 
29 —¿Tama e̱xna wüxitachinü i dĩẽrugu 
namaã petaxe i taxre i werixacügü? 
Notürü bai i wüxi i ngẽma werixacü rü 
nhaxtüanegu nangu, ega tama 
nanaxwa̱xegu ja Penatü ja Tupana. 
30 —Rü woo i pejae rü Tupana rü 
wüxichigü rü najaxugü, rü nüxü̃ nacua̱x 
na nhuxre ngẽxmaxü̃. 31 —Rü ngẽmaca̱x 
¡tãṹ i pemuü̃ẽxü̃! Erü pema rü muxü̃ma 
i werixacügüarü jexeraxü̃chi pexü̃ 
nangechaü̃ ja Tupana. 
 
Jíxema duü̃xü̃güpe̱xewa tügü 
ixuxe na Ngechuchu ja 
 
Cristuarü duü̃xü̃gü tiĩxü̃ 
(Lc 12.8-9) 
32 —Rü guxãma ja texé i nhama i 
naãnewa i duü̃xü̃güpe̱xewa tügü ixuxe 
na chorü duü̃xü̃ tiĩxü̃, rü chama rü tá ta 
Chaunatü ja dauxü̃gucüpe̱xewa tüxü̃ 
chixu na chorü duü̃xü̃ tiĩxü̃ i tümax. 
33 —Notürü texé ja nhama i naãnewa i 
duü̃xü̃güpe̱xewa tügü ixuxe na tama 
chorü duü̃xü̃ tiĩxü̃, rü chama rü tá ta 
Chaunatü ja dauxü̃gucüpe̱xewa tüxü̃ 
chixu na tama chorü duü̃xü̃ tiĩxü̃ i 
tümax. 
 
Ngechuchugagu nixĩ i 
jatojexü̃ i duü̃xü̃gü 
 
(Lc 12.51-53; 14.26-27) 
34 —Rü tama name i nagu perüxĩnüẽ 
na núma chaxũxü̃ na guxü̃ i duü̃xü̃gü rü 
wüxigu naxĩnüẽxü̃ca̱x. Notürü pemaã 
nüxü̃ chixu rü núma chaxũ na chaugagu 
jatojexü̃ca̱x i duü̃xü̃gü. 35 —Rü nuã 
chaxũ na wüxi ja jatü rü tama 
nanatümaã wüxigu naxĩnüxü̃ca̱x, rü 
wüxi i paxü̃ rü tama naẽmaã wüxigu 
naxĩnüxü̃ca̱x, rü wüxi i naneã̱x rü tama 
ngĩ̱xẽmaã na wüxigu naxĩnüxü̃ca̱x. 
36 —Rü ngẽmaãcü wüxi ja ĩwa, rü 
nügütanüxü̃maã tátama naxuwanüã̱xgü. 
37 —Rü jíxema texé ja choxü̃ na 
tangechaü̃xü̃ãrü jexera tümanatüxü̃ rü 
e̱xna tümaẽxü̃ ngechaü̃xẽ, rü 
taxucürüwama chorü duü̃xü̃ tixĩ. Rü 
jíxema texé ja choxü̃ na tangechaü̃xü̃ãrü 
jexera tümanexü̃ rü e̱xna tümaxãcüxü̃ 
ngechaü̃xẽ, rü taxucürüwama chorü 
duü̃xü̃ tixĩ. 38 —Rü jíxema tama jaxna 
namaã ĩnüxẽ i ngẽma guxchaxü̃gü i 
chaugagu tümaca̱x ínguxü̃ rü ngẽmaãcü 
chawe rüxũxẽ, rü taxucürüwama chorü 
duü̃xü̃ tixĩ. 39 —Rü texé ja tügü 
maxẽẽchaü̃xẽ rü tá itajarütaxu. Notürü 
texé ja chauxca̱x juxe rü tá tanajaxu i 
maxü̃ i taguma gúxü̃. 
 
Ãmarechiga 
(Mr 9.41) 
40 —Rü texé ja pexü̃ jaxúxe rü choxü̃ 
nixĩ i tajaxuxü̃. Rü texé ja choxü̃ jaxúxe 
MATEU 10 
O Novo Testamento na língua ticuna do Brasil, 2da ed. ©2009, Liga Bíblica
32 
rü jima núma choxü̃ mucü ja 
Chaunatüxü̃ nixĩ i tajaxuxü̃. 41 —Rü texé 
ja wüxi i orearü uruü̃ i Tupana ngẽ́ma 
muxü̃xü̃ jaxúxe, rü ngẽmatama ãmare i 
wüxi i orearü uruü̃ jaxuxü̃raü̃xü̃ tátama 
tajaxu. Rü texé ja wüxi i jatü i 
mecümaxü̃xü̃ jaxúxe erü namecüma, rü 
ngẽmatama ãmare i wüxi i jatü i 
mecümaxü̃ jaxuxü̃raü̃xü̃ tátama tajaxu. 
42 —Rü texé ja wüxi i copuãcu i dexá i 
ga̱u̱xchiüxü̃ nüxna ãxẽ i ngẽxü̃rüüxü̃ i 
chorü buxü̃gü i chawe rüxĩxü̃, rü 
aixcumaxü̃chi tá tanajaxu i tümaãrü 
ãmare —nhanagürü ga Ngechuchu. 
 
Juã́ũ ga baiü̃xẽẽruü̃ nanamu ga 
nhuxre ga norü duü̃xü̃gü na 
Ngechuchuxü̃tawa íjadaugüxü̃ca̱x 
 
(Lc 7.18-35) 
 
11
  
1 Rü jexguma nüxü̃ nachaxgu ga 
Ngechuchu ga na 
jaxucu̱xẽgüãxü̃ ga jema 12 ga norü 
ngúexü̃gü, rü inaxũãchi ga jéma na 
duü̃xü̃güxü̃ nangúexẽẽxü̃ca̱x rü 
naxunagüãxü̃ca̱x ga ore ga mexü̃ ga 
guxü̃ne ga ĩãnegü ga jema naãnewa 
jexmagünewa. 2-3 Rü Juã́ũ ga 
baiü̃xẽẽruü̃ rü napocu. Notürü nüxü̃ 
nacuáchiga ga jema Ngechuchu üxü̃. Rü 
jemaca̱x ga Juã́ũ rü Ngechuchuxü̃tawa 
nanamugü ga nhuxre ga norü duü̃xü̃gü 
na nüxna jacagüxü̃ca̱x rü aixcuma 
Cristu ga nüxü̃ ínaṉg̱uxẽẽgücü jiĩxü̃, rü 
e̱xna to tá jiĩxü̃ ja Cristu. 4 Rü 
Ngechuchu nanangãxü̃ rü nhanagürü 
nüxü̃ ga jema duü̃xü̃gü: —¡Pewoegu rü 
Juã́ũmaã nüxü̃ pejarüxu i ngẽma 
pematama nüxü̃ pedaugüxü̃ rü nüxü̃ 
pexĩnüẽxü̃! 5 —¡Rü namaã nüxü̃ peixu rü 
ngẽma ngexetügüxü̃ rü marü 
nidauchigü, rü ngẽma ichixeparaxü̃ rü 
marü inachigü, rü ngẽma 
chaxüneã̱xgüxü̃ rü marü naxca̱x 
nitaanegü, rü ngẽma ngauchi̱xẽgüxü̃ rü 
marü ningo̱xnamachi̱xẽgü, rü ngẽma 
juexü̃ rü wenaxãrü namaxẽ, rü ngẽma 
ngearü ngẽmaxü̃ã̱xgüxü̃ rü marü namaã 
nüxü̃ tixu i Tupanaãrü ore i mexü̃! 6 Rü 
tataãẽ ja jíxema texé ja tama choxü̃ 
rüxoxe —nhanagürü ga Ngechuchu. 7 Rü 
jexguma nawoegu̱xgu ga jema Juã́ũ ga 
baiü̃xẽẽruü̃ãrü duü̃xü̃gü, rü Ngechuchu 
inanaxügü ga guma Juã́ũchiga na 
jadexaxü̃. Rü nhanagürü nüxü̃ ga 
duü̃xü̃gü: —¿Ṯacü nixĩ ga pema 
ípejadaugüxü̃ ga dauxchitawa ga ngextá 
taxúema íxãpataxü̃wa? —¿E̱xna wüxi ga 
ngẽxü̃rüüxü̃mare ga jatü ga nhama 
dexne ga buanecü 
jaxĩã̱xtanücüüxẽẽcürüü̃ ixĩxü̃ nixĩ ga 
ípejadaugüxü̃? 8 —Rü e̱xna ega tama 
guma ípejadaugügu, ¿rü ṯacü nixĩ ga 
ípejadaugüxü̃? ¿E̱xna wüxi ga jatü ga 
poraãcü nügü nga̱xãẽxü̃ jiĩxü̃ ga 
ípejadaugüxü̃? Pema nüxü̃ pecua̱x i 
ngẽma poraãcü nügü nga̱xãẽgüxü̃ rü 
ãẽ̱xgacügü ja tacügüpatawa 
nangẽxmagü. 9 —¿Ṯacü e̱xna nixĩ ga 
ípejadaugüxü̃? ¿E̱xna wüxi ga 
Tupanaãrü orearü uruü̃xü̃? Ngẽmáãcü 
aixcuma jema nixĩ ga ípejadaugüxü̃. Rü 
pemaã nüxü̃ chixu rü Juã́ũ ja 
baiü̃xẽẽruü̃ rü tama wüxi i 
ngẽxü̃rüüxü̃mare i Tupanaãrü orearü 
uruü̃ nixĩ. 10 —Rü Juã́ũchiga nixĩ ga 
naxümatüxü̃ ga jema Tupanaãrü ore ga 
nhaxü̃: 
“Cupe̱xegu chajamu i chorü orearü 
ngeruü̃ na cuxca̱x namexẽẽãxü̃ca̱x 
i duü̃xü̃güarü maxü̃”, 
MATEU 10 
,  
11 
O Novo Testamento na língua ticuna do Brasil, 2da ed. ©2009, Liga Bíblica
33 
nhaxü̃. 11 —Rü aixcuma pemaã nüxü̃ 
chixu rü guxü̃ i duü̃xü̃gütanüwa rü 
nataxuma i Tupanaãrü orearü uruü̃ i 
Juã́ũ ja baiü̃xẽẽruü̃ãrü jexera ixĩxü̃. 
Notürü jíxema Tupana ãẽ̱xgacü íixĩxü̃wa 
wixwexü̃chi üxe, rü Juã́ũãrü jexera tixĩ. 
12 —Rü jexguma noxri ínanguxgu ga 
Juã́ũ ga baiü̃xẽẽruü̃, rü inaxügü ga 
duü̃xü̃güaxü̃́ na poraãcü nangúchaü̃xü̃ 
na jachocuxü̃ca̱x i ngextá Tupana 
ãẽ̱xgacü íixĩxü̃wa. Rü nhu̱xma rü 
muxü̃ma i duü̃xü̃gü rü poraãcüxü̃chima 
nüxü̃́ nangúchaü̃ na ngẽ́ma 
jachocuxü̃ca̱x. 13 —Rü guxü̃ma ga 
Tupanaãrü orearü uruü̃güarü orewa, rü 
ore ga mugü ga Muĩsé ümatüxü̃wa rü 
nüxü̃ nixuchigagü na ínanguégaxü̃ ja 
Cristu na ãẽ̱xgacü na jiĩxü̃ca̱x. Rü 
jemaãcü nixĩ nhu̱xmata ínangu ga Juã́ũ. 
14 —Rü ngẽxguma chi pejaxõgüchaü̃gu i 
nhaã chorü ore, rü pemaã nüxü̃ chixu rü 
Juã́ũ ja baiü̃xẽẽruü̃ nixĩ ja jima 
janguxẽẽcü ga jema ore ga guma 
nuxcümaxü̃cü ga orearü uruü̃ ga Ería ga 
ípenaṉg̱uxẽẽcüchiga ümatüxü̃. 15 —Rü 
jíxema ãchi̱xẽgüxe, ¡rü naga taxĩnüẽ i 
ngẽma ore! —nhanagürü. 16 Rü 
nhanagürü ta ga Ngechuchu: —¿Ṯacügu 
tá chanangu i nhaã duü̃xü̃gü i nhu̱xma 
maxẽxü̃? Maneca nhaã duü̃xü̃gü rü 
taxuxü̃maãma nataãẽgü ngẽxgumarüü̃ i 
nhuxre i buxü̃gü i nügümaã ĩã̱xtüwa 
rütogüxü̃, rü íxixãẽwa̱xegüxü̃, rü 
tagaãcü namücügüxü̃ nhagüxü̃: 
17 “Marü wowerumaã pexca̱x 
tapaxetagü, notürü tama 
ípexü̃ãchitanüxü̃. Rü marü ngechaü̃ i 
wijaegu pexca̱x tawijaegü, notürü tama 
pexauxe”, nhagüxü̃. Rü ngẽma 
buxü̃gürüü̃ nixĩ i nhaã duü̃xü̃gü. 
18 —Jerü núma naxũ ga Juã́ũ ga 
baiü̃xẽẽruü̃ rü tama põũ nangõ̱x rü tama 
wĩũ najaxaxü. Rü jexguma ga nümagü 
rü: “Naṉg̱oxoã̱x” nhanagürügü nüxü̃. 
19 —Rü nhu̱xmachi núma chaxũ i chama 
ja Tupana Nane na duü̃xü̃xü̃ chiĩxü̃. Rü 
chama rü õna changõ̱x rü wĩũ 
chajaxaxü. Rü ngẽxguma i nümagü rü 
taanüxü̃chixü̃ rü ngãxwa̱xexü̃ choxü̃ 
nawogüe. Rü nüxü̃ nixugüe rü 
pecaduã̱xgüxü̃maã chaxãmücü, rü 
namaã chaxãmücü i ngẽma duü̃xü̃gü i 
Romaãrü ãẽ̱xgacüca̱x dĩẽru ngĩxü̃ 
ideetanüxü̃. Notürü Tupanaãrü cua̱x rü 
meãma nango̱x tümawa ja jíxema 
aixcuma nawe rüxĩxẽ —nhanagürü ga 
Ngechuchu. 
 
Ĩãnegü ga tama Tupanaga ĩnüẽne 
 
(Lc 10.13-15) 
20 Rü jexguma ga Ngechuchu rü 
inanaxügü ga na jangagüãxü̃ ga jema 
duü̃xü̃gü ga guma ĩãnegücü̱̃ã̱x ga ngextá 
jexeraãcü ínaxüaxü̃wa ga taxü̃ ga 
mexü̃gü ga Tupanaãrü poramaã naxüxü̃. 
Rü poraãcü najangagü, jerü jema 
duü̃xü̃gü rü tama nüxü̃ narüxoe ga norü 
chixexü̃. 21 Rü nhanagürü ga Ngechuchu: 
—Rü wüxi i ngechaü̃ nixĩ i pexca̱x, Pa 
Corachĩ́ũcü̱̃ã̱xgü rü Pa Bechaídacü̱̃ã̱xgüx, 
jerü jexguma chi Tiruarü ĩãnewa rü 
Chidã́ũãrü ĩãnewa chanaxü̱xgu ga jema 
mexü̃gü ga cua̱xruü̃gü ga Tupanaãrü 
poramaã petanüwa chaxüxü̃, rü woo ga 
na poraãcü jachixexü̃ ga jema duü̃xü̃gü 
rü nuxcümama chitama nüxü̃ narüxoe 
ga jema nacüma ga chixexü̃, rü 
poraãcüxü̃chi chima nügümaã 
nangechaü̃gü rü naxauxe, jerü chi nügü 
nicua̱xãchitanü ga na japecaduã̱xgüxü̃. 
MATEU 11 
O Novo Testamento na língua ticuna do Brasil, 2da ed. ©2009, Liga Bíblica
34 
22 —Notürü pemaã nüxü̃ chixu rü ngẽma 
ngunexü̃ i Tupana nagu napocuexü̃ i 
pecaduã̱xgüxü̃, rü ngẽma ngunexü̃gu rü 
Tirucü̱̃ã̱xgü rü Chidã́ũcü̱̃ã̱xgüarü jexera 
tá pexü̃ napocue i pemax, Pa 
Corachĩ́ũcü̱̃ã̱xgü rü Bechaídacü̱̃ã̱xgüx. 
23 —Rü pemax, Pa Caparnáũcü̱̃ã̱xgü i 
Duü̃xü̃güx, ¿rü pema nagu perüxĩnüẽgu 
rü dauxü̃guxü̃ i naãnewa tá ipexĩxü̃? 
Pemaã nüxü̃ chixu rü naãnetüü̃wa i 
ngextá Tupana Chatanáxü̃ ípocuxü̃wa tá 
nixĩ i pewogüxü̃. Rü jexguma chi 
Chodomaãrü ĩãnewa chanaxü̱xgu ga 
jema mexü̃gü ga cua̱xruü̃gü ga 
Tupanaãrü poramaã petanüwa chaxüxü̃, 
rü guma ĩãne ga nuxcüma norü 
pecadugagu ijarüxoxü̃ne rü nhu̱xma rü 
chi nangẽxma. 24 —Notürü pemaã nüxü̃ 
chixu rü ngẽma ngunexü̃ i Tupana nagu 
napocuexü̃ i pecaduã̱xgüxü̃, rü ngẽma 
ngunexü̃gu rü Chodomacü̱̃ã̱xgüarü 
jexera tá pexü̃ napocue i pemax, Pa 
Caparnáũcü̱̃ã̱xgüx —nhanagürü. 
 
Chauxca̱x pexĩ na chauxü̃tagu 
perüngü̃ẽxü̃ca̱x 
 
(Lc 10.21-22) 
25 Rü jexguma rü nhaãcü najumuxẽ ga 
Ngechuchu, rü nhanagürü: —Pa 
Chaunatü ja Dauxü̃guxü̃ i Naãne rü 
Nhama i Naãneãrü Jorax, cuxü̃ 
chicua̱xüü̃, erü nhaã chorü ngúexü̃güxü̃ 
nüxü̃ cucua̱xẽẽ i nhaã ore i naxchaxwa 
icuicúxü̃ i duü̃xü̃gü i nhama i naãnewa 
nüxü̃ cua̱xü̃chigüxü̃. 26 —Rü moxẽ cuxna 
chaxã, Pa Chaunatüx, erü cuma 
cunaxwa̱xe na ngẽmaãcü cunaxüxü̃ 
—nhanagürü. 27 Rü nhanagürü ta ga 
Ngechuchu: —Chaunatü choxna nanaxã 
i guxü̃ma i ṯacü i ngẽxmaxü̃. Rü 
Chaunatüxicatama choxü̃ nacua̱x na 
texé chiĩxü̃ i chama i Nane. Rü tama 
guxü̃ma i duü̃xü̃gü aixcuma nüxü̃ 
nacua̱x na texé jiĩxü̃ ja Chaunatü. Rü 
chama ja Nane, rü ngẽma duü̃xü̃gü i 
Chaunatüxü̃ nüxü̃ 
chadauxẽẽchaü̃xü̃xĩcatama nixĩ i 
aixcuma nüxü̃ cua̱xgüxü̃ na texé jiĩxü̃ ja 
Chaunatü. 28 —¡Rü nuã chauxü̃tawa pexĩ 
i guxãma i pema i ngẽma nuxcümaü̃xü̃ i 
mugüarü auregu ipaexe rü guxãma i 
pema ja ngechaü̃güxe! Rü chama tá 
pexü̃ icharüngü̃ẽxẽẽ. 29 —¡Rü penajau̱x i 
ngẽma pemaã nüxü̃ chixuxü̃ rü 
chauxü̃tawa naxca̱x pengúe! Erü chama 
rü jaxna pemaã chaxĩnü rü taguma 
chaugü ícharüta. Rü chauxü̃tawa tá 
nüxü̃ ipejangau i perü taãẽ i aixcuma 
ixĩxü̃. 30 —Erü ngẽma pexü̃ chamuxü̃ rü 
natauxcha na naga pexĩnüẽxü̃. Rü 
ngẽma naxca̱x pexna chaca̱xü̃ rü tama 
naguxcha na penaxüxü̃ —nhanagürü ga 
Ngechuchu. 
 
Ngechuchuarü ngúexü̃gü rü trigu 
nicãũẽtanü ga ngü̃xchigaarü 
ngunexü̃gu 
 
(Mr 2.23-28; Lc 6.1-5) 
 
12
  
1 Rü wüxi ga ngü̃xchigaarü 
ngunexü̃gu rü Ngechuchu rü norü 
ngúexü̃gümaã trigunecügu nixũ. Rü 
nataijae ga norü ngúexü̃gü, rü jemaca̱x 
inaxĩãcüma joxocüne triguta nicãũẽtanü, 
rü inajangṍẽtanü. 2 Rü jexguma jemaxü̃ 
nadaugügu ga Parichéugü rü nhanagürügü 
Ngechuchuxü̃: —Dücax i curü ngúexü̃gü rü 
chixexü̃ naxüe. Erü ngü̃xchigaarü 
ngunexü̃gu napuracüe, rü nachu̱xu nixĩ i 
ngẽma —nhanagürügü. 3 Rü Ngechuchu 
nanangãxü̃, rü nhanagürü: —¿Taguma 
MATEU 11 
,  
12 
O Novo Testamento na língua ticuna do Brasil, 2da ed. ©2009, Liga Bíblica
35 
e̱xna poperawa nüxü̃ pedau ga ṯacü na 
naxüxü̃ ga nuxcümaxü̃cü ga ãẽ̱xgacü ga 
Dawí ga jexguma nataija̱xgu ga nüma rü 
natanüxü̃gü? 4 —Rü Tupanapatagu naxücu 
rü nanangõ̱x ga jema põũ ga üünexü̃ ga 
Dawíca̱x rü natanüxü̃güca̱x chu̱xuxü̃ ga na 
nangõ̱xgüãxü̃. Jerü paigüca̱xicatama nixĩ 
ga jema põũ. 5 —Rü pemax, Pa 
Parichéugüx ¿taguma e̱xna nawa pengúe 
ga jema ore ga mugüpanegu Muĩsé 
ümatüxü̃ ga nhaxü̃ rü marü name i paigü 
rü ngü̃xchigaarü ngunexü̃gu napuracüe i 
tupauca ja taxü̃newa? Rü ngẽma rü tama 
wüxi i pecadu nixĩ naxca̱x i ngẽma paigü. 
6 —Notürü pemaã nüxü̃ chixu rü nuã 
petanüwa nangẽxma i wüxi i duü̃xü̃ i 
tupauca ja taxü̃neãrü jexera ixĩxü̃ i 
Tupanape̱xewa. 7 —Notürü pema rü tama 
nüxü̃ pecua̱x i nhuxũ nhaxü̃chiga nixĩ i 
ngẽma Tupanaãrü ore i ümatüxü̃ i nhaxü̃: 
“Chama rü tama chanaxwa̱xe i 
chauxca̱x pejama̱x i carnerugü, 
notürü chanaxwa̱xe i togü pexü̃́ 
nangechaü̃tümüü̃gü”, 
nhaxü̃. Rü ngẽxguma chi meã nüxü̃ 
pecua̱xgügu i ngẽma ore, rü tau chima 
chixri nachiga peidexagü i nhaã chorü 
ngúexü̃gü i taxuü̃ma i chixexü̃ ügüxü̃ i 
Tupanape̱xewa. 8 —Rü chama i Tupana 
Nane na duü̃xü̃xü̃ chiĩxü̃, rü aixcuma 
ngü̃xchigaarü jora chixĩ —nhanagürü ga 
Ngechuchu. 
 
Wüxi ga jatü ga jumécüchiga 
 
(Mr 3.1-6; Lc 6.6-11) 
9 Rü jexguma jema nachicawa ínaxũũxgu 
ga Ngechuchu, rü guma ĩãneãrü 
ngutaque̱xepataü̃gu naxücu. 10 Rü jéma 
najexma ga wüxi ga jatü ga norü 
wüxichacüüwa jumécü. Rü nümagü ga 
Parichéugü rü naxca̱x nadaugü ga nhuxãcü 
norü ãẽ̱xgacügüxü̃tawa Ngechuchuxü̃ na 
ínaxuaxü̃güxü̃. Rü jemaca̱x Ngechuchuna 
nacagüe, rü nhanagürügü: —¿Namexü̃ 
jiĩxü̃ na texé naxca̱x jataanexẽẽxü̃ i wüxi i 
ḏaawexü̃ i ngü̃xchigaarü ngunexü̃gu? 
—nhanagürügü. 11 Rü Ngechuchu 
nanangãxü̃, rü nhanagürü: —¿Texé i 
petanüwa rü ngẽxguma chi ngü̃xchigaarü 
ngunexü̃gu wüxi i perü carneru puchugu 
nguxgu, rü taux e̱xna i ngẽxgumatama 
ípejadaugüxü̃ rü ípenatúãchixü̃ woo 
ngü̃xchigaarü ngunexü̃ jixĩgu? 12 —Notürü 
Tupanape̱xewa rü wüxi i duü̃xü̃ rü 
poraãcüxü̃chima wüxi i carneruarü jexera 
nixĩ. Rü ngẽmaca̱x name nixĩ i mexü̃ taxü i 
woo ngü̃xchigaarü ngunexü̃ jixĩgu 
—nhanagürü. 13 Rü nhu̱xmachi ga 
Ngechuchu rü nhanagürü nüxü̃ ga guma 
jatü ga jumécü: —¡Ijarüwe̱xãchime̱xẽ! 
—nhanagürü. Rü guma jatü rü 
inajarüwe̱xãchime̱xẽ, rü jexgumatama 
narümeme̱x, rü naĩ ga naxme̱x ga 
mexü̃nerüü̃ nixĩ. 14 Rü jexguma jemaxü̃ 
nadaugügu ga Parichéugü, rü ínachoxü̃ ga 
jéma. Rü inanaxügüe na naxca̱x 
nadaugüxü̃ ga nhuxãcü tá na Ngechuchuxü̃ 
jama̱xgüxü̃. 
 
Ore ga Ngechuchuchigaxü̃ nixu ga 
nuxcümaü̃cü ga orearü uruü̃ 
15 Rü jexguma Ngechuchu nüxü̃ 
cuáchigagu na Parichéugü na 
jama̱xgüchaü̃xü̃, rü ínaxũxũ ga guma 
ĩãnewa. Rü muxü̃ma ga duü̃xü̃gü rü 
nawe narüxĩ. Rü nüma ga Ngechuchu rü 
nanameẽxẽẽ ga guxü̃ma ga jema 
duü̃xü̃gü ga iḏaaweexü̃. 16 Rü 
duü̃xü̃güna naxãga na tama nüxü̃ 
jaxugüexü̃ca̱x na texe na jiĩxü̃ ga 
MATEU 12 
O Novo Testamento na língua ticuna do Brasil, 2da ed. ©2009, Liga Bíblica
36 
nümax. 17 Rü jemaãcü nanaxü ga 
Ngechuchu na janguxẽẽãxü̃ca̱x ga jema 
ore ga nuxcümaxü̃cü ga Tupanaãrü 
orearü uruü̃ ga Ichaía nüxü̃ ixuxü̃ ga 
nhaxü̃: 
  18 “Daa nixĩ ja chorü duü̃xü̃ ja 
chamatama nüxü̃ chaxunetacü 
rü nüxü̃ changechaü̃cü rü 
namaã chataãẽxü̃chicü. Rü 
Chauãẽ i Üünexü̃ rü nüxna tá 
chanamu. Rü nüma tá guxü̃ i 
duü̃xü̃gü i tama Judéugü 
ixĩgüxü̃maã nüxü̃ nixu i ore i 
mexü̃ i aixcuma ixĩxü̃. 19 Rü 
tagutáma ngextá texémaã 
niporagacüü rü taxúemaãtáma 
ngextá nipura. Rü tagutáma 
texé namagüwa nüxü̃ taxĩnü na 
natagaxü̃. 20 Rü nüma rü 
tãũxü̃táma nanadai i ngẽma 
duü̃xü̃gü i norü õwa turaexü̃, rü 
tãũxü̃táma inajanaxoxẽẽ i 
ngẽma duü̃xü̃gü i íraruwatama 
jaxõgüxü̃. Rü ngẽmaãcü tá nixĩ 
nhu̱xmatáta guxü̃ i naãnewa 
nangu i ngẽma norü ore i 
aixcuma ixĩxü̃. 21 Rü guxü̃ i 
duü̃xü̃gü i tama Judéugü 
ixĩgüxü̃ rü tá naxca̱x naxĩ na 
ngẽmaãcü naxü̃tawa 
najauxgüãxü̃ca̱x i norü maxü̃ i 
taguma gúxü̃”, 
nhanagürü ga Ichaía. 
 
Parichéugü rü Ngechuchuxü̃ 
ṉg̱oxoarü poramaã 
 
puracüxü̃ nawogüe 
 
(Mr 3.20-30; Lc 11.14-23, 12.10) 
22 Rü Ngechuchuxü̃tawa nanagagü ga 
wüxi ga jatü ga ṉg̱oxoã́cü ga ngexetücü rü 
tama idexacü. Rü Ngechuchu nanamexẽẽ. 
Rü guma jatü rü jexgumatama nidauchi rü 
nidexa. 23 Rü guxü̃ma ga duü̃xü̃gü rü 
naḇaixãchiãẽgü ga jexguma jemaxü̃ 
nadaugügu. Rü nhanagürügü: —¿Taux 
e̱xna daa jiĩxü̃ ja Dawí nane ja Cristu? 
—nhanagürügü. 24 Notürü jexguma jemaxü̃ 
naxĩnüẽgu ga Parichéugü, rü nhanagürügü: 
—Nhaã jatü i Ngechuchu, rü ṉg̱oxogünatü 
i Beuchebúarü poramaã nixĩ i ínawoxü̃ãxü̃ 
i ṉg̱oxogü —nhanagürügü. 25 Notürü nüma 
ga Ngechuchu rü nüxü̃ nacua̱xama ga 
ṯacügu na naxĩnüẽxü̃. Rü jemaca̱x 
nhanagürü nüxü̃: —Ngẽxguma chi wüxi i 
nachiü̃ãnecü̱̃ã̱x i duü̃xü̃gü nügü itojegu rü 
nügütanüwa chitama nügü nadaixgu, rü 
nügü chitama nagu̱xẽẽ. Rü ngẽxguma chi 
wüxi ja ĩãnecü̱̃ã̱x rü e̱xna wüxi ja ĩcü̱̃ã̱x 
nügümaã nuẽẽchagu rü nügü nadaixgu, rü 
nügü chitama nagu̱xẽẽ. 26 —Rü ngẽxguma 
chi Beuchebú nügütama íta̱xüchigu rü 
nügütama jama̱xgu, ¿rü nhuxãcü chi 
ãẽ̱xgacüecha jiĩxü̃? 27 —Rü pemax, Pa 
Parichéugüx, rü choxü̃ peixuxgu rü 
Beuchebúarü poramaã íchanawoxü̃ i 
ṉg̱oxogü. Notürü ngẽxguma chi 
Beuchebúarü poramaã íchanawoü̃xgu i 
ṉg̱oxogü, ¿rü texéarü poramaã nixĩ i perü 
ngúexü̃gü rü ínawoxü̃ãxü̃ i ṉg̱oxogü? Rü 
dücax, rü ngẽma perü ngúexü̃gütama nixĩ i 
pexca̱x nango̱xẽẽxü̃ na ípetüexü̃. 
28 —Notürü pemaã nüxü̃ chixu rü aixcuma 
Tupanaãẽ i Üünexü̃ãrü poramaã nixĩ i 
íchanawoxü̃xü̃ i ṉg̱oxogü. Rü ngẽmawa 
pexü̃ nüxü̃ chacua̱xẽẽ na marü núma 
petanüwa nanguxü̃ ja Tupana, na perü 
ãẽ̱xgacü jiĩxü̃ca̱x. 29 —¿Rü nhuxãcü texé 
wüxi ja jatü ja poracüpatagu taxücu na 
tanapuxü̃xü̃ca̱x i norü ngẽmaxü̃gü, ega 
tama tajana̱ĩ̱xiragu i noxrix? Rü ngẽxguma 
MATEU 12 
O Novo Testamento na língua ticuna do Brasil, 2da ed. ©2009, Liga Bíblica
37 
tajana̱ĩ̱xiraguxicatama nixĩ i nüxna 
tanapuxü̃xü̃ i norü ngẽmaxü̃gü ja jima jatü 
ja poracü. 30 —Rü jíxema tama choxü̃ 
ngechaü̃xẽ rü chauchi taxai. Rü jíxema 
tama choxü̃ rüngü̃xẽẽ́xẽ na Tupanaca̱x 
tananutaque̱xexü̃ i duü̃xü̃gü rü 
chauxchawa tanangianexẽẽ. 31 —Rü 
ngẽmaca̱x pemaã nüxü̃ chixu rü Tupana tá 
nüxü̃́ nüxü̃ nangechaü̃ i guxü̃ma i 
pecadugü i duü̃xü̃gü ügüxü̃ rü guxü̃ma i 
norü dexagü i chixexü̃. Notürü jíxema 
Tupanaãẽ i Üünexü̃maã ṯacü ixugüxe, rü 
Tupana rü tagutáma tüxü̃́ nüxü̃ nangechaü̃ 
i ngẽma chixexü̃. 32 —Rü guxãma ja texé ja 
ṯacü chamaã ixugüxe rü Tupana tá tüxü̃́ 
nüxü̃ nangechaü̃ i ngẽma. Notürü texé ja 
Tupanaãẽ i Üünexü̃maã ṯacü ixugüxe, rü 
Tupana rü tagutáma tüxü̃́ nüxü̃ nangechaü̃ 
i ngẽma, rü bai i nhama i naãnewa, rü bai i 
dauxü̃guxü̃ i naãnewa. 
 
Wüxi i nanetü rü norü owa nixĩ i 
nüxü̃ icuáxü̃ na ṯacü rü nanetü jiĩxü̃ 
(Lc 6.43-45) 
33 —Rü ngẽxguma wüxi i nanetü rü 
namexgu, rü norü o rü ta name. Notürü 
ngẽxguma wüxi i nanetü rü nachixe̱xgu, rü 
norü o rü ta nachixe. Rü wüxi i nanetü rü 
norü owa nixĩ i nüxü̃ icuáxü̃ ngoxi name rü 
e̱xna tama. 34 —Pa Ãxtapearü Duü̃xü̃güx, 
¿nhuxãcü i mexü̃ i orexü̃ peixuxü̃ ega 
pematama rü pechixecümagu? Erü ngẽma 
ore i pea̱xmaã nüxü̃ peixuxü̃ rü peãẽwa 
nixĩ i ne naxũxü̃. 35 —Wüxi ja mecü ja jatü 
rü mexü̃ i orexü̃ nixu, erü naãẽwa rü 
aixcuma mexü̃gu narüxĩnü. Notürü wüxi i 
jatü i chixecümaxü̃ rü chixexü̃ i orexü̃ nixu, 
erü naãẽwa rü chixexü̃gu narüxĩnü. 36 —Rü 
chama pemaã nüxü̃ chixu rü ngẽma 
ngunexü̃ i nagu nagúxü̃ i naãne, rü Tupana 
rü tá nüxna naca i guxü̃ i duü̃xü̃gü naxca̱x i 
guxü̃ma i ore i chixexü̃ i nüxü̃ jaxuxü̃ i 
nhama i naãnewa. 37 —Erü ngẽma curü 
dexagüwa rü Tupana tá cuxü̃ nangugü, rü 
tá cumaã nüxü̃ nixu ngoxita cume i 
nape̱xewa rü e̱xna tama —nhanagürü ga 
Ngechuchu. 
 
Duü̃xü̃gü ga tama jaxõgüchaü̃xü̃ rü 
naxca̱x ínacagü ga to ga cua̱xruü̃ ga 
Tupanaãrü poramaã üxü̃ 
(Mr 8.12; Lc 11.29-32) 
38 Rü jexguma rü nhuxre ga 
Parichéugü rü Judéugüarü 
ngúexẽẽruü̃gü ga ore ga mugüwa 
ngu̱xẽẽtaegüxü̃ rü nhanagürügü 
Ngechuchuxü̃: —Pa Ngúexẽẽruü̃x, cuxü̃ 
tadauxchaü̃ na cunaxüxü̃ i wüxi i 
cua̱xruü̃ i mexü̃ i Tupanaãrü poramaã 
cuxüxü̃ —nhanagürügü. 39 Rü 
Ngechuchu nanangãxü̃, rü nhanagürü: 
—Nhaã duü̃xü̃gü i chixecümagüxü̃ rü 
tama jaxõgüxü̃ rü naxca̱x ínacagü i wüxi 
i cua̱xruü̃ i mexü̃ i Tupanaãrü poramaã 
üxü̃. Notürü jema cua̱xruü̃ ga 
nuxcümaxü̃cü ga Tupanaãrü orearü 
uruü̃ ga Jonaxü̃ ngupetüxü̃xü̃xĩca 
tátama nadaugü. Rü taxuü̃táma i to i 
cua̱xruü̃ nüxü̃ tadauxẽẽ i nhaã duü̃xü̃gü. 
40 —Rü jexgumarüü̃ ga Jona ga 
tamaẽ̱xpü̱x ga ngunexü̃ rü tamaẽ̱xpü̱x 
ga chütaxü̃ choxni ga taxü̃ ga 
barejaãnüwa na najexmaxü̃ rü 
wenaxãrü na nangóxü̃, rü ngẽxgumarüü̃ 
tá ta nixĩ i chama i tamaẽ̱xpü̱x i 
ngunexü̃ rü tamaẽ̱xpü̱x i chütaxü̃ i 
chatáxü̃wa changẽxmaxü̃. Notürü wena 
táxarü chango̱x. 41 —Rü ngẽxguma 
naãneãrü gu̱xgu rü Tupana rü nhaã 
duü̃xü̃güna nacaxgu i norü pecaduchiga, 
MATEU 12 
O Novo Testamento na língua ticuna do Brasil, 2da ed. ©2009, Liga Bíblica
38 
rü nuxcümaxü̃güxü̃ ga Níniwecü̱̃ã̱x ga 
duü̃xü̃gü rü tá inachigü. Rü 
Tupanape̱xewa tá ínanaxuaxü̃gü i nhaã 
duü̃xü̃gü i nhu̱xma maxẽxü̃. Jerü 
nümagü ga Níniwecü̱̃ã̱x rü nüxü̃ 
narüxoe ga nacümagü ga chixexü̃ ga 
jexguma Jona namaã nüxü̃ ixuxgu ga 
Tupanaãrü ore. Notürü nhu̱xma nuã 
petanüwa nangẽxma i wüxi i Jonaãrü 
jexera ixĩxü̃. 42 —Rü ngẽxguma 
naãneãrü gu̱xgu rü Tupana rü nhaã 
duü̃xü̃güna nacaxgu i norü pecaduchiga, 
rü ngĩma ga nuxcümaxü̃cü ga 
Chabáaneãrü ãẽ̱xgacü rü tá iichi. Rü tá 
íinaxuaxü̃ i nhaã duü̃xü̃gü i nhu̱xma 
maxẽxü̃. Jerü ngĩma rü jaxü̃waxüchi ne 
ixũ na ãẽ̱xgacü ga Charumáũxü̃ 
naxĩnüxü̃ca̱x ga nhuxãcü poraãcü nüxü̃ 
na nacua̱xüchixü̃. Notürü nhu̱xma nuã 
petanüwa nangẽxma i wüxi i 
Charumáũãrü jexera ixĩxü̃. 
 
Ṉg̱oxo ga taeguxü̃chiga 
(Lc 11.24-26) 
43-44 —Rü ngẽxguma wüxi i ṉg̱oxo rü 
wüxi ja jatüwa ínaxũũxgu, rü 
dauxchitawa i ngextá taxúema 
íxãpataxü̃wa rü nu ne nanaxũmare. Rü 
naxca̱x nadau na ngexta na nangü̃xü̃ca̱x. 
Rü ngẽxguma taxuxguma nüxü̃ 
ijangauxgu na ngexta nangü̃ẽ́gaxü̃, rü 
nagu narüxĩnü na wena nataeguxü̃ 
naxca̱x ja jima jatü ga noxri nawa 
ínaxũxũchirécü. Rü ngẽxguma 
nataegugu, rü nüxü̃ inajangau ja jima 
jatü na wüxi ja ĩ ja ngẽãcúne rü 
mexẽẽ́ne rü meã nabixichinerüü̃ na 
jiĩxü̃. 45 —Rü ngẽma ṉg̱oxo rü ínixũ rü 
naxca̱x najadau i to i 7 i ṉg̱oxogü i norü 
jexera i chixexü̃. Rü guxü̃ma i ngẽma rü 
jima jatügu najachocu, rü ngẽxma 
naxãchiü̃gü. Rü ngẽxguma ja jima jatü 
rü noxriarü jexera nachixe. Rü 
ngẽxgumarüü̃ tá ta nüxü̃ naxüpetü i 
nhaã duü̃xü̃gü i chixecümagüxü̃ 
—nhanagürü ga Ngechuchu. 
 
Ítangugü ga Ngechuchuarü mama 
rü naẽneẽgü 
(Mr 3.31-35; Lc 8.19-21) 
46 Rü jexguma duü̃xü̃gümaã 
íjadexajane ga Ngechuchu, rü jéma 
tangu ga naẽ rü naẽneẽgü. Rü ĩpataarü 
düxétügu tarücho, rü Ngechuchumaã 
tidexagüchaü̃. 47 Rü wüxi ga duü̃xü̃ 
Ngechuchumaã nüxü̃ nixu, rü 
nhanagürü: —Jéa düxétüwa tangẽxma 
ja cue rü cueneẽgü, rü cumaã 
tidexagüchaü̃ —nhanagürü nüxü̃. 
48 Notürü Ngechuchu nanangãxü̃ ga 
jema duü̃xü̃ ga namaã nüxü̃ ixuxü̃ ga 
jema ore, rü nhanagürü nüxü̃: —¿Texé 
tixĩ ja chaue? ¿Rü texé tixĩ ja 
chaueneẽgü? —nhanagürü. 49 Rü 
jexguma ga Ngechuchu rü norü 
ngúexü̃güxü̃ naxuneta, rü nhanagürü: 
—Dücax, daxe tixĩ ja chaue, rü daagü 
nixĩ ja chaueneẽgü. 50 —Erü guxãma ja 
texé ja naxǘxe i Chaunatüarü ngúchaü̃, 
rü jíxema tixĩ ja chaueneẽ rü chaueja̱x 
rü chaue —nhanagürü ga Ngechuchu. 
 
Ore ga cua̱xruü̃ ga wüxi ga jatü ga 
toecügu ixuxü̃ 
(Mr 4.1-9; Lc 8.4-8) 
 
13
  
1 Rü jematama ngunexü̃gu ga 
Ngechuchu rü ínaxũxũ nawa ga 
guma ĩ ga nagu napexü̃ne. Rü 
naxtaxaãnacüwa najarüto. 2 Rü muxü̃ma 
ga duü̃xü̃gü rü jéma naxca̱x 
MATEU 12 
,  
13 
O Novo Testamento na língua ticuna do Brasil, 2da ed. ©2009, Liga Bíblica
39 
nangutaque̱xegü. Rü jemaca̱x düxwa 
wüxi ga nguegu nixüe ga Ngechuchu, rü 
guma nguewa narüto. Rü guxü̃ma ga 
duü̃xü̃gü rü jexma naxnecüte̱xegu 
nachigü. 3 Rü jexguma ga Ngechuchu rü 
muxü̃ma ga ore ga cua̱xruü̃wa 
nanangúexẽẽ ga duü̃xü̃gü. Rü norü 
ngu̱xẽẽtaewa rü nhanagürü: —Rü wüxi 
ga jatü ga toecü rü trigumaã nanagüane. 
4 —Rü jexguma trigumaã nagüaneãgu, 
rü nhuxre ga guma trigu rü 
namacüwagu naji. Rü ínangugü ga 
werigü, rü nanawecu. 5 —Rü náĩgü ga 
trigu rü nutatanügu naji ga ngextá 
ínachixcaxü̃wa ga waixü̃mü. Rü paxa 
narüxügü ga guma trigu, jerü ga 
waixü̃mü rü tama najaxcü. 6 —Rü 
jexguma nangunagügu ga üa̱xcü, rü 
narüṉg̱ẽxgü ga guma trigu. Rü najue 
jerü tama poraãcü nixãma̱xã. 7 —Rü 
náĩgü ga trigu rü toranecügu naji. Rü 
jexguma najaegu ga toragü, rü guma 
triguxü̃ inawocu, rü nanadai. 8 —Notürü 
náĩgü ga trigu rü mexü̃ ga waixü̃mügu 
naji. Rü jexguma najaegu rü muxü̃ma 
ga trigu nawa ínanguxuchi. Rü nümaxü̃ 
rü wüxireewa rü 100 pü̱xü ínanguxuchi 
ga norü o, rü náĩreegüwa rü 60, rü 
náĩreegüwa rü 30. 9 —Rü jíxema 
ãchi̱xẽgüxe, ¡rü nagu tarüxĩnüẽ i ngẽma 
ore! —nhanagürü. 
 
Ṯacüca̱x nixĩ ga jema ore ga 
cua̱xruü̃gügu ixuxü̃ 
(Mr 4.10-12; Lc 8.9-10) 
10 Rü jexguma ga norü ngúexü̃gü rü 
Ngechuchuca̱x naxĩ, rü nüxna nacagüe, 
rü nhanagürügü: —Pa Corix, ¿Tü̱xcüü̃ i 
cua̱xruü̃gügu cujaxuãcüma 
cunangúexẽẽxü̃ i nhaã duü̃xü̃gü? 
—nhanagürügü. 11 Rü Ngechuchu 
nanangãxü̃, rü nhanagürü nüxü̃: 
—Tupana rü pexü̃xĩcatama nüxü̃ 
nacua̱xẽẽ i ngẽma ẽxü̃guxü̃ na nhuxãcü 
ãẽ̱xgacü jiĩxü̃ i nümax. Notürü nüma i 
togü i duü̃xü̃gü rü tama nüxü̃ nüxü̃ 
nacua̱xẽẽ i ngẽma. 12 —Rü texé ja 
aixcuma naga ĩnüxẽ i chorü ore, rü 
Tupana rü jexeraãcü tá tüxü̃ nüxü̃ 
nacua̱xẽẽ. Rü ngẽmaãcü tá tüxü̃́ 
nangẽxma i taxü̃ i cua̱x. Notürü texé ja 
tama naga ĩnüxẽ i nhaã ore rü Tupana 
tá tüxna nanajaxu i ngẽma íraxü̃ i cua̱x i 
tüxü̃́ ngẽxmachiréxü̃. 13 —Rü ngẽmaca̱x 
nixĩ i ore i cua̱xruü̃maã chanangúexẽẽxü̃ 
i ngẽma duü̃xü̃gü. Erü nümagü rü woo 
nüxü̃ nadaugügu, rü nhama tama nüxü̃ 
nadaugüxü̃rüü̃ nixĩgü. Rü woo nüxü̃ 
naxĩnüẽgu, rü nhama tama nüxü̃ 
naxĩnüẽxü̃rüü̃ nixĩgü. Rü tama nüxü̃ 
nacua̱xgüéga. 14 —Rü aixcuma ngẽma 
duü̃xü̃güchiga nixĩ ga jema Tupanaãrü 
ore ga nuxcümaxü̃cü ga norü orearü 
uruü̃ ga Ichaía nüxü̃ ixuxü̃ ga nhaxü̃: 
“Rü ngẽma duü̃xü̃gü rü tá aixcuma 
nüxü̃ naxĩnüẽ, notürü 
tãũxü̃táma nüxü̃ nacua̱xgüéga i 
ṯacüchiga na jiĩxü̃ i ngẽma 
nüxü̃ naxĩnüẽxü̃. Rü aixcuma tá 
nüxü̃ nadaugü, notürü 
tãũxü̃táma nüxü̃ nacua̱xgü na 
ṯacüchiga jiĩxü̃ i ngẽma nüxü̃ 
nadaugüxü̃. 15 Erü ngẽma 
duü̃xü̃gü rü tãũxü̃táma nüxü̃ 
nacua̱xgüchaü̃ i chorü ore, rü 
naxchaxwa tá nügü 
narütütamachi̱xẽgü rü tá 
naxchaxwa napexetügü. Rü 
ngẽmaãcü tá nanaxügü na tama 
nüxü̃ nadaugüxü̃ca̱x i ngẽma 
MATEU 13 
O Novo Testamento na língua ticuna do Brasil, 2da ed. ©2009, Liga Bíblica
40 
mexü̃ i naxca̱x chaxüxü̃, rü 
tama nüxü̃ naxĩnüẽxü̃ca̱x i 
chorü ore, rü tama nüxü̃ 
nacua̱xgüxü̃ca̱x na nhuxãcü 
chama chanaxwa̱xexü̃ãcüma na 
namaxẽxü̃, rü tama chauxca̱x 
nadaugüxü̃ca̱x na 
chanamaxẽxẽẽxü̃ca̱x”, 
nhanagürü. 16 Rü nhanagürü ta ga 
Ngechuchu: —Notürü pemax, Pa Chorü 
Ngúexü̃güx, rü petaãẽgü erü 
pexetügümaãtama nüxü̃ pedaugü i 
ngẽma chaxüxü̃ rü pexmachi̱xẽmaãtama 
nüxü̃ pexĩnüẽ i chorü ore. 17 —Rü 
aixcuma pemaã nüxü̃ chixu rü 
muxũchixü̃ ga nuxcümaxü̃güxü̃ ga 
Tupanaãrü orearü uruü̃gü rü muxũchixü̃ 
ga duü̃xü̃gü ga imecümaxü̃, rü nüxü̃ 
nadaugüchaü̃ i ngẽma nhu̱xma 
chauxü̃tawa nüxü̃ pedaugüxü̃. Notürü 
tama nüxü̃ nadaugü. Rü nüxü̃ 
naxĩnüẽchaü̃ i ngẽma ore i nhu̱xma 
chauxü̃tawa nüxü̃ pexĩnüẽxü̃. Notürü 
tama nüxü̃ naxĩnüẽ —nhanagürü. 
 
Ngechuchu rü meã nanango̱xẽẽ ga 
jema ore ga toecüchigagu jaxuxü̃ 
(Mr 4.13-20; Lc 8.11-15) 
18 Rü nhanagürü ta ga Ngechuchu: 
—¡Dücax, iperüxĩnüẽ na nhuxũ 
nhaxü̃chiga jiĩxü̃ i ngẽma ore i cua̱xruü̃ i 
toecüchiga! 19 —Rü guma trigu ga 
namagu j̱ixü̃nerüü̃ tixĩgü ja jíxema nüxü̃ 
ĩnüẽxẽ i ore i mexü̃ na nhuxãcü ãẽ̱xgacü 
jiĩxü̃ ja Tupana notürü tama nüxü̃ 
cua̱xgüxe i nhuxũ nhaxü̃chiga na jiĩxü̃ i 
ngẽma ore. Rü tümaxü̃tawa nangu i 
Chataná, rü tüxü̃ nüxü̃ 
inajarüngümaẽxẽẽ i ngẽma ore i 
tümaãẽwa ngẽxmachiréxü̃. 20 —Rü 
guma trigu ga nutatanügu j̱ixü̃nerüü̃ 
nixĩ i ngẽma duü̃xü̃gü i nüxü̃ ĩnüẽxü̃ i 
Tupanaãrü ore rü taãẽãcüma 
najauxgüxü̃. 21 —Notürü ngẽma na tama 
aixcuma nagu naxĩnüẽxü̃ i ngẽma ore, 
rü paxaãchitama najaxõgü, rü jixcüra 
ngẽxguma ngẽma oregagu guxchaxü̃gü 
nüxü̃ üpetügu rü e̱xna duü̃xü̃gü nachi 
aiegu, rü ínanata̱xgü i ngẽma ore. 
22 —Rü guma trigu ga toranecügu 
j̱ixü̃nerüü̃ nixĩ i ngẽma duü̃xü̃gü i 
Tupanaãrü orexü̃ ĩnüẽxü̃ rü jaxõgüxü̃. 
Notürü nhama i naãneãrü 
ngẽmaxü̃güca̱x oegaãẽgüxü̃, rü 
ngẽmaguama rüxĩnüẽxü̃, rü düxwa nüxü̃ 
inajarüngümaẽxü̃ i ngẽma ore. Rü 
guxü̃ma i ngẽma rü Tupanaãrü orexü̃ 
nüxü̃ narüxoxẽẽ na tama aixcuma meã 
Tupanawe naxĩxü̃ca̱x i ngẽma duü̃xü̃gü. 
23 —Notürü guma trigu ga mexü̃ ga 
waixü̃mügu j̱ixü̃nerüü̃ nixĩ i ngẽma 
duü̃xü̃gü i nüxü̃ ĩnüẽxü̃ i Tupanaãrü ore, 
rü nüxü̃ cua̱xgüxü̃ i ṯacüchiga na jiĩxü̃, 
rü naga ĩnüẽxü̃ rü meã naxca̱x maxẽxü̃. 
Rü tümáxẽ rü guma trigu ga 100 pü̱xü 
nawa ínguxuchinerüü̃ tixĩ. Rü tümáxẽ 
rü guma 60 pü̱xü nawa ínguxuchinerüü̃ 
tixĩ. Rü tümáxẽ rü guma 30 pü̱xü nawa 
ínguxuchinerüü̃ tixĩ —nhanagürü ga 
Ngechuchu. 
 
Cua̱xruü̃ ga chixexü̃ ga natüane ga 
trigutanügu toxü̃chigagu ixuxü̃ 
24 Rü Ngechuchu rü to ga ore ga 
cua̱xruü̃xü̃ duü̃xü̃gümaã nixu, rü 
nhanagürü: —Rü ngẽma Tupana na 
ãẽ̱xgacü ixĩxü̃, rü wüxi ga jatü ga mexü̃ 
ga trigu naãnegu tocürüü̃ nixĩ. 
25 —Notürü jexguma ínapejane rü wüxi 
ga norü uwanü ga nachi aixü̃ rü jéma 
MATEU 13 
O Novo Testamento na língua ticuna do Brasil, 2da ed. ©2009, Liga Bíblica
41 
naxũ. Rü naẽchita jexma trigunecügu 
najatogü ga chixexü̃ ga natüane. Rü 
nhu̱xmachi ínixũ. 26 —Rü jexguma 
naxügügu ga trigu rü najaegu rü 
jexwacax jaxo̱xgu, rü jema natüane rü 
ta nango̱x. 27 —Rü jexguma ga jema 
jatüarü duü̃xü̃gü, rü namaã nüxü̃ 
najarüxugü, rü nhanagürügü: 
“Pa Corix, cuma rü cuanegu rü 
triguxicachire̱x ngẽxma cuto. ¿Notürü 
nhuxãcü i nhu̱xma rü chixexü̃ i natüane 
rü ta ngẽ́ma naxügüxü̃?” nhanagürügü. 
28 —Rü jexguma ga jema naãneãrü jora, 
rü nhanagürü nüxü̃: 
“Maneca wüxi i chorü uwanü i chauchi 
aixü̃ nixĩ i ngẽ́ma ngexü̃ wagüxü̃” 
nhanagürü. Rü jexguma ga norü duü̃xü̃gü 
rü nüxna nacagü, rü nhanagürügü: 
“Pa Corix, ¿cunaxwa̱xexü̃ na 
tanaw̱oxü̃xü̃ i ngẽma chixexü̃ i 
natüane?” nhanagürügü. 29 —Notürü 
nüma ga norü cori rü nhanagürü nüxü̃ 
ga jema norü duü̃xü̃gü: 
“¡Nüẽ́tama ngẽ́ma nangẽxmagü! Erü 
ngẽxguma chi penaw̱oxü̃xgu, rü ngürüãchi 
trigumaã chi ta penangauxẽẽ na 
penaw̱oxü̃xü̃. 30 —Rü narümemaẽ nixĩ i 
nüẽ́tama ngẽ́ma najae nhu̱xmatáta 
triguarü buxgüwa nangu. Rü ngẽxguma rü 
ngẽ́ma tá chanamugü i chorü 
puracütanüxü̃, rü tá nanaw̱oxü̃xira i ngẽma 
chixexü̃ i natüane. Rü tá ínanagoxü̃cüta, rü 
nhu̱xmachi tá ínanagu. Rü ngẽmawena tá 
najabuxgü i trigu, rü naxchiü̃gu tá choxü̃́ 
namaã nanguxü̃gü” nhanagürü. 
 
Cua̱xruü̃ ga motachachiregu ixuxü̃ 
(Mr 4.30-32; Lc 13.18-19) 
31 Rü Ngechuchu rü to ga ore ga 
cua̱xruü̃xü̃ duü̃xü̃gümaã nixu, rü 
nhanagürü: —Rü ngẽma Tupana na 
ãẽ̱xgacü ixĩxü̃, rü wüxi ja motachachire 
ja wüxi ja jatü naãnegu toxü̃nerüü̃ 
nitachigü. 32 —Rü woo 
naxíraxü̃chichire̱x ja jima naxchire, 
notürü ngẽxguma naxüxgu rü naja̱xgu, 
rü wüxi i nanetü i taetaxü̃ nixĩ. Rü 
ngẽmaca̱x i werigü rü natanüwa naxĩ, 
rü ngẽxma najarüxüxchiãü̃gü 
—nhanagürü. 
 
Cua̱xruü̃ ga põũãrü 
 
puxẽẽruü̃gu ixuxü̃ 
(Lc 13.20-21) 
33 Rü Ngechuchu rü to ga ore ga 
cua̱xruü̃xü̃ duü̃xü̃gümaã nüxü̃ nixu, rü 
nhanagürü: —Rü ngẽma Tupana na 
ãẽ̱xgacü ixĩxü̃, rü nhama põũãrü 
puxẽẽruü̃ i íraxü̃rüü̃ nixĩ na guxü̃wama 
nanguxü̃. Rü ngẽxguma wüxi i ngecü rü 
taxüraxü̃ i ngĩrü põũchara namaã 
üéü̃gu, rü ngẽma põũãrü puxẽẽruü̃ rü 
woo naxíra rü najapuxẽẽ i guxü̃ma i 
ngĩrü põũchara —nhanagürü ga 
Ngechuchu. 
 
Cua̱xruü̃gu ixuxü̃ ga oremaã nidexa 
ga Ngechuchu na janguxẽẽãxü̃ca̱x 
ga Tupanaãrü ore 
 
(Mr 4.33-34) 
34 Rü guxü̃ma ga jema ore ga Ngechuchu 
duü̃xü̃gümaã nüxü̃ ixuxü̃, rü cua̱xruü̃gu 
jaxuãcüma namaã nüxü̃ nixu. Rü 
jemaãcüxicatama nixĩ ga namaã nüxü̃ 
jaxuxü̃. 35 Rü jemaãcü nanaxü ga 
Ngechuchu na janguxẽẽãxü̃ca̱x ga jema 
Tupanaãrü ore ga nuxcümaxü̃cü ga norü 
orearü uruü̃ ga Ichaía ümatüxü̃ ga nhaxü̃: 
“Chama rü cua̱xruü̃gu ixuxü̃ i 
oremaã tá duü̃xü̃gümaã 
MATEU 13 
O Novo Testamento na língua ticuna do Brasil, 2da ed. ©2009, Liga Bíblica
42 
chidexa. Rü tá namaã 
chanango̱xẽẽ i ngẽma cua̱x i 
ẽxü̃guxü̃ ga jexguma noxri 
naãne ixügügumama iicúxü̃”, 
nhaxü̃. 
 
Ngechuchu nanango̱xẽẽ na 
ṯacüchiga jiĩxü̃ ga jema cua̱xruü̃ ga 
chixexü̃ ga natüane ga trigutanügu 
toxü̃chigagu ixuxü̃ 
36 Rü Ngechuchu ínajamugü ga 
duü̃xü̃gü, rü guma ĩ ga nagu 
napexü̃negu naxücu. Rü norü ngúexü̃gü 
rü jéma naxca̱x naxĩ, rü nhanagürügü 
nüxü̃: —Pa Corix, ¡tomaã nango̱xẽẽ na 
ṯacüchiga jiĩxü̃ i ngẽma chixexü̃ i 
natüanegu ixuxü̃ i ore! —nhanagürügü. 
37 Rü jexguma ga Ngechuchu rü 
nhanagürü nüxü̃: —Rü jima mexü̃ i 
trigumaã toecü, rü nüma nixĩ ja Tupana 
Nane ja duü̃xü̃xü̃ ixĩcü. 38 —Rü ngẽma 
naãne i nagu natoexü̃, rü nhama i naãne 
nixĩ. Rü ngẽma mexü̃ i trigu rü ngẽma 
nixĩ i duü̃xü̃gü i Tupanaãrü duü̃xü̃gü 
ixĩgüxü̃. Rü ngẽma chixexü̃ i natüane, 
rü ngẽma nixĩ i duü̃xü̃gü i Chatanáãrü 
ixĩgüxü̃. 39 —Rü ngẽma norü uwanü i 
chixexü̃ i natüanemaã naẽchita naãnegu 
jatoexü̃, rü ngẽma nixĩ i Chataná. Rü 
ngẽma ngunexü̃ i nagu nabuxuxü̃ i trigu 
rü naãneãrü gúxchiga nixĩ. Rü ngẽma 
puracütanüxü̃ i triguarü buxwa 
puracüexü̃, rü Tupanaãrü orearü 
ngeruü̃gü i dauxü̃cü̱̃ã̱x nixĩgü. 40 —Rü 
ngẽxgumarüü̃ i ngẽma chixexü̃ i 
natüane rü na naw̱oxü̃xü̃ rü nhu̱xmachi 
na ínaguxü̃, rü ngẽxgumarüü̃ tá ta nixĩ i 
naãneãrü gu̱xgu. 41 —Rü chama i 
Tupana Nane na duü̃xü̃xü̃ chiĩxü̃, rü tá 
chanamu i chorü orearü ngeruü̃gü i 
dauxü̃cü̱̃ã̱x na nadeãxü̃ca̱x i ngẽma 
duü̃xü̃gü i chixexü̃ ügüxü̃ rü ngẽma 
duü̃xü̃gü i ṯoguã̱xü̃ chixexü̃ ügüxẽẽxü̃. 
Rü tá ínanawoxü̃. 42 —Rü tá üxüxetüwa 
najawocu. Rü ngẽ́ma tá naxauxe rü tá 
nixü̃́xchapütagü. 43 —Notürü guxü̃ma i 
ngẽma duü̃xü̃gü i Tupanaga ĩnüẽxü̃, rü 
tá üa̱xcürüü̃ inabaixgü i ngextá Tanatü 
ja Tupana ãẽ̱xgacü íixĩxü̃wa. Rü jíxema 
ãchi̱xẽgüxe, ¡rü nüxü̃ taxĩnüẽ i ngẽma 
ore! —nhanagürü. 
 
Cua̱xruü̃ ga taxü̃ ga dĩẽru ga 
icúxü̃gu ixuxü̃ 
44 Rü Ngechuchu rü to ga ore ga 
cua̱xruü̃xü̃ duü̃xü̃gümaã nixu, rü 
nhanagürü: —Rü ngẽma na norü 
ãẽ̱xgacü na jiĩxü̃ ja Tupana rü nhama 
wüxi i uiru i wüxi i naãnegu icúxü̃rüü̃ 
duü̃xü̃güca̱x namexẽchi. Rü wüxi ja jatü 
rü ngẽxguma nüxü̃ ijangauxgu i ngẽma 
uiru, rü paxa wena ngẽma naãnegu 
najacu̱x. Rü taãẽãcüma namaã nataxe i 
guxü̃ma i norü ngẽmaxü̃gü na naxca̱x 
nataxexü̃ca̱x i ngẽma naãne na noxrü 
jiĩxü̃ca̱x i ngẽma uiru —nhanagürü. 
 
Cua̱xruü̃ ga nuta ga nga̱xãẽruü̃ ga 
tatanücügu ixuxü̃ 
45 Rü nhanagürü ta ga Ngechuchu: —Rü 
duü̃xü̃gü rü nhama wüxi i taxetanüxü̃ i 
nutagü ja nga̱xãẽruü̃ca̱x dauxü̃rüü̃ nixĩgü 
na poraãcü naxca̱x nadaugüxü̃ na norü 
ãẽ̱xgacü jiĩxü̃ ja Tupana. 46 —Rü ngẽma 
taxetanüxü̃ rü ngẽxguma düxwa nüxü̃ 
ijangauxgu ja wüxi ja nuta ja nga̱xãẽruü̃ ja 
guxü̃ãrü jexera mexẽchicü, rü namaã 
nataxe i guxü̃ma i norü ngẽmaxü̃gü na 
naxca̱x nataxexü̃ca̱x ja jima nuta ja 
mexẽchicü, na noxrü jiĩxü̃ca̱x. 
MATEU 13 
O Novo Testamento na língua ticuna do Brasil, 2da ed. ©2009, Liga Bíblica
43 
 
Cua̱xruü̃ ga püchagu ixuxü̃ 
47 —Rü ngẽma Tupana na ãẽ̱xgacü 
ixĩxü̃ rü wüxi i pücha i naxtaachiüwa 
namaã ipüchaexü̃ rü nagúxü̃raü̃xü̃ i 
choxni namaã ijaxuxü̃xü̃rüü̃ nixĩ. 48 —Rü 
ngẽxguma naxããcuxgu i ngẽma pücha, 
rü ngẽma püchaetanüxü̃ rü 
naxnecüpechinügu ínanatúãchigü. Rü 
ngẽ́ma narütogü rü najadexechi i ngẽma 
mexü̃ i choxni, rü pexchigu nananucu. 
Rü ngẽma tama ingṍxü̃ i choxni rü 
ínanawogü. 49-50 —Rü ngẽxgumarüü̃ tá 
nixĩ i ngẽxguma nagu̱xgu i naãne. Erü 
Tupanaãrü orearü ngeruü̃gü i 
dauxü̃cü̱̃ã̱x, rü núma tá naxĩ. Rü tá 
najadexechi i ngẽma mexü̃ i duü̃xü̃gü 
nüxna i ngẽma ichixexü̃, rü tá 
üxüxetüwa najawocu i ngẽma duü̃xü̃gü i 
chixexü̃. Rü ngẽ́ma tá naxauxe, rü tá 
nixü̃́xchapütagü —nhanagürü ga 
Ngechuchu. 
 
Ngexwacaxü̃güxü̃ rü 
nuxcümaü̃güxü̃ i ngẽmaxü̃güchiga 
51 Rü jexguma ga Ngechuchu rü norü 
ngúexü̃güna naca, rü nhanagürü: 
—¿Nüxü̃ pecuáxü̃ jiĩxü̃ na ṯacüchiga 
jiĩxü̃ i ngẽma pemaã nüxü̃ chixuxü̃? 
—nhanagürü. Rü nümagü nanangãxü̃gü 
rü nhanagürügü: —Ngẽmáãcü, Pa Corix, 
nüxü̃ tacua̱x —nhanagürügü. 52 Rü 
jexguma ga Ngechuchu rü nhanagürü 
nüxü̃: —Rü ngẽxguma wüxi i 
ngúexẽẽruü̃ i ore i mugüwa 
ngu̱xẽẽtaexü̃ aixcuma nüxü̃ cua̱xgu na 
nhuxãcü ãẽ̱xgacü jiĩxü̃ ja Tupana, rü 
nanaxwa̱xe na meã nüxü̃ nacuáxü̃ i 
ngẽma nuxcümaxü̃xü̃ i Tupanaãrü ore 
rü nhaã ngexwacaxü̃xü̃ i chorü ore rü 
ta, ngẽxgumarüü̃ i wüxi i cori i norü 
taxepatawa duü̃xü̃güca̱x inawéxü̃ i norü 
ngẽmaxü̃gü i ngexwacaxü̃güxü̃ rü norü 
ngẽmaxü̃gü i nuxcümaxü̃güxü̃ ta 
—nhanagürü ga Ngechuchu. 
 
 
 
Ngechuchu rü Nacharétuwa 
najexma 
 
(Mr 6.1-6; Lc 4.16-30) 
53 Rü jexguma Ngechuchu nüxü̃ 
rüchaxgu ga jema ore ga cua̱xruü̃güxü̃ 
na jaxuxü̃, rü inaxũãchi ga jéma. 54 Rü 
guma ĩãne ga nawa najaxü̃ne ga 
Nacharétuwa naxũ. Rü guma ĩãneãrü 
ngutaque̱xepataü̃gu naxücu rü jéma 
nanangúexẽẽ ga duü̃xü̃gü. Rü jema 
duü̃xü̃gü rü naḇaixãchiãẽgü namaã ga 
norü ore. Rü nhanagürügü: —¿Ngextá 
nüxü̃ nacua̱x i ngẽma ngu̱xẽẽtae? ¿Rü 
nhuxãcü nüxü̃ nacua̱x na naxüãxü̃ i 
ngẽma mexü̃gü i taxü̃gü i Tupanaãrü 
poramaã naxüxü̃? 55 —¿Taux e̱xna i daa 
jiĩxü̃ ja carpinteru ja Juche nane ja 
María ngĩne, ja Tiagu rü Juche rü 
Chimáũ rü Juda naẽneẽ ixĩcü? 56 —¿Rü 
taux e̱xna i naẽja̱xgü rü nuxma tatanügu 
naxãchiü̃güxü̃? ¿Rü ngẽxguma i ngextá 
jiĩxü̃ i najauxãxü̃ i ngẽma nüxü̃ 
nacuáxü̃? —nhanagürügü. 57 Rü jemaca̱x 
ga duü̃xü̃gü rü tama nüxü̃́ 
inarüxĩnüẽchaü̃. Notürü Ngechuchu rü 
nhanagürü nüxü̃: —Guxü̃ma i togü i 
duü̃xü̃gü rü namaã nataãẽgü i wüxi i 
Tupanaãrü orearü uruü̃. Notürü ngẽma 
orearü uruü̃chiü̃ãnewatama rü duü̃xü̃gü 
rü tama namaã nataãẽgü —nhanagürü. 
58 Rü jema duü̃xü̃gütanüwa rü tama 
poraãcü nanaxü ga mexü̃gü ga taxü̃gü 
ga Tupanaãrü poramaã naxüxü̃, jerü 
MATEU 13 
O Novo Testamento na língua ticuna do Brasil, 2da ed. ©2009, Liga Bíblica
44 
tama nüxü̃́ najaxõgüchaü̃ ga jema 
duü̃xü̃gü. 
 
Naju ga Juã́ũ ga baiü̃xẽẽruü̃ 
(Mr 6.14-29; Lc 9.7-9) 
 
14
  
1 Rü jema ngunexü̃gügu nixĩ ga 
Gariréaaneãrü ãẽ̱xgacü, ga 
Erudi rü Ngechuchuxü̃ nacuáchigaxü̃. 
2 Rü Erudi rü norü duü̃xü̃gümaã 
nhanagürü: —Jima nixĩ ja Juã́ũ ga 
baiü̃xẽẽruü̃ rü marü wena namaxü̃. Rü 
ngẽmaca̱x nüxü̃́ nangẽxma i pora na 
naxüãxü̃ i ngẽma mexü̃gü i taxü̃gü i 
Tupanaãrü poramaã naxüxü̃ 
—nhanagürü. 3 Rü jema nhanagürü, jerü 
nümatama ga Erudi rü ü̃paacü norü 
churaragüxü̃ namu na Juã́ũxü̃ 
jajauxgüxü̃ca̱x rü curẽtimaã 
jana̱ĩ̱xgüãcüma pocupataü̃wa 
nagagüãxü̃ca̱x. Rü jemaãcü nanaxü ga 
Erudi, jerü jemaãcü naxca̱x íica ga 
naxma̱x ga Erudía ga naẽneẽ ga Piripi 
naxma̱xchire̱x ixĩcü. 4 Rü Erudi rü 
Juã́ũmaã nanu jerü ga Juã́ũ rü 
nhanagürü nüxü̃: —Tama name na 
cuxuma̱xmaã cuxãmaxü̃ —nhanagürü. 
5 Rü Erudi rü Juã́ũxü̃ nimáxchaü̃, notürü 
duü̃xü̃güxü̃ namuü̃ jerü guxü̃ma ga 
duü̃xü̃gü rü nagu narüxĩnüẽ rü aixcuma 
Tupanaãrü orearü uruü̃ nixĩ ga Juã́ũ. 
6 Notürü jexguma norü taunecüarü 
ngunexü̃wa nanguxgu ga Erudi rü wüxi 
ga peta naxü. Rü jema petawa rü 
Erudíaxacü rü íjajüxparachigüxü̃ 
nape̱xewa ga jema petatanüxü̃. Rü 
nüma ga ãẽ̱xgacü ga Erudi rü poraãcü 
norü me nixĩ ga jema naxüxü̃ ga 
naxãcürücü. 7 Rü jemaca̱x ngĩmaã 
inaxuneta rü nhanagürü ngĩxü̃: 
—¡Choxna naxca̱x naca i ṯacü i 
cunaxwa̱xexü̃, rü aixcuma tá cuxna 
chanaxã! —nhanagürü. 8 Rü jexguma ga 
ngĩma rü ngĩẽxü̃tawa ixũ, rü ngĩẽna 
ijaca, rü ngĩgürügü: —Pa Ma, ¿ṯacü i 
cunaxwa̱xexü̃ na naxca̱x íchac̱axü̃? 
—ngĩgürügü. Rü ngĩẽ ngĩxü̃ ingãxü̃, rü 
ngĩgürügü: —¡Naxca̱x ínaca i Juã́ũ ja 
baiü̃xẽẽruü̃ẽru! —ngĩgürügü ga ngĩẽ. Rü 
jexguma ga jema pacü rü ngĩgürügü 
nüxü̃ ga Erudi: —Chanaxwa̱xe i wüxi ja 
poratugu choxna cunaxã i Juã́ũ ja 
baiü̃xẽẽruü̃ẽru —ngĩgürügü. 9 Rü 
jexguma ga ãẽ̱xgacü ga Erudi rü 
inajarümaãchi namaã ga jema ore, 
notürü norü unetaca̱x rü norü 
petatanüxü̃ca̱x rü tama ngĩxü̃ 
nawomüxẽẽchaü̃. Rü nanamu ga nhuxre 
ga norü churaragü na ngĩxna 
naxãgüãxü̃ca̱x ga jema naxca̱x ínac̱axü̃. 
10 Rü jemaãcü pocupataü̃wa nanamu na 
jéma Juã́ũxü̃ janadaenaãxü̃ca̱x. 11 Rü 
jemawena wüxi ga poratugu ngĩxü̃tawa 
nanange ga Juã́ũẽru, rü jema pacüna 
najaxã. Rü ngĩma rü nhu̱xmachi ngĩẽna 
ijaxã. 12 Rü jexguma ga Juã́ũãrü 
ngúexü̃gü rü jéma naxĩ, rü najangegü ga 
naxü̃ne, rü inajata̱xgü. Rü jemawena rü 
Ngechuchumaã nüxü̃ najarüxugüe. 
 
Ngechuchu rü nanachibüexẽẽ ga 
5000 ga jatügü 
(Mr 6.30-44; Lc 9.10-17; Ju 6.1-14) 
13 Rü jexguma jemaxü̃ nacuáchigagu 
ga Ngechuchu, rü nüxĩcatama wüxi ga 
nguegu nixüe, rü ínaxũxũ ga jéma. Rü 
wüxi ga nachica ga taxúema 
íxãpataxü̃wa naxũ. Notürü ga duü̃xü̃gü 
rü nüxü̃ nacua̱xgüama ga ngextá na 
naxũxü̃. Rü ínachoxü̃ ga norü ĩãnegüwa, 
rü dauxchitagu nawe narüxĩ. 14 Rü 
MATEU 13 
,  
14 
O Novo Testamento na língua ticuna do Brasil, 2da ed. ©2009, Liga Bíblica
45 
jexguma nguewa ínaxüegu ga 
Ngechuchu rü nüxü̃ nadau ga jema 
muxü̃ma ga duü̃xü̃gü. Rü nüxü̃́ 
nangechaü̃tümüü̃gü. Rü nanameẽxẽẽ ga 
jema duü̃xü̃gü ga iḏaaweexü̃ ga naxca̱x 
jéma nagagüxü̃. 15 Rü jexguma marü 
nachütachaü̃gu rü Ngechuchuca̱x naxĩ 
ga norü ngúexü̃gü, rü nhanagürügü 
nüxü̃: —Marü nachütachaü̃, rü 
nhu̱xmachi taxúema nuxma taxãpata i 
nuã. Rü name nixĩ ícujamugü i nhaã 
duü̃xü̃gü na ĩãnexãcügü ja ngaicamana 
ngẽxmagünewa naxĩxü̃ca̱x, rü ngẽ́ma 
norü õnata̱a̱x jataxegüxü̃ca̱x 
—nhanagürügü. 16 Notürü ga 
Ngechuchu rü nhanagürü nüxü̃: 
—Taxuacüma nawoegu. ¡Rü pematama 
penachibüexẽẽx! —nhanagürü. 17 Rü 
nümagü nanangãxü̃gü, rü nhanagürügü: 
—Notürü nuã rü wüxime̱ẽ̱xpü̱x i põũ rü 
taxre i choxnixĩcatama toxü̃́ nangẽxma 
—nhanagürügü. 18 Rü Ngechuchu 
nanangãxü̃ rü nhanagürü: —¡Nuã 
chauxü̃tawa penana! —nhanagürü. 19 Rü 
jexguma ga Ngechuchu rü duü̃xü̃güxü̃ 
namu na maxẽte̱xewa natogüxü̃ca̱x. Rü 
nhu̱xmachi nanade ga jema 
wüxime̱ẽ̱xpü̱x ga põũ rü jema taxre ga 
choxnigü. Rü dauxü̃gu nadawenüãcüma 
Tupanana moxẽ naxã, rü nhu̱xmachi 
inanabücu ga jema põũgü. Rü norü 
ngúexü̃güna nanana, rü jema 
duü̃xü̃güxü̃ najanu. 20 Rü guxü̃ma ga 
jema duü̃xü̃gü rü meãma nachibüe. Rü 
jemawena rü 12 ga pexchigü 
nanapaxẽẽgü namaã ga jema põũ rü 
choxnichipe̱xegü ga íjaxügüxü̃. 21 Rü 
jema jéma chibüexü̃ rü 5000 ga jatügü 
nixĩ, notürü ga ngexü̃gü rü buxü̃gü rü 
tama najaxugü. 
 
Dexáétügu nixũ ga Ngechuchu 
(Mr 6.45-52; Ju 6.16-21) 
22 Rü jemawena ga Ngechuchu rü 
duü̃xü̃güxü̃ íjamugüjane rü wüxi ga 
nguegu najachoü̃xẽẽ ga norü ngúexü̃gü 
na joxni naxtaxaarü tocutüwa 
naxĩxü̃ca̱x. 23 Rü jexguma duü̃xü̃güxü̃ 
íjamugüguwena rü guma ma̱xpǘnewa 
ínaxü̃ãchi ga Ngechuchu na nüxĩca jéma 
jajumuxẽxü̃ca̱x. Rü jexma nüxĩcatama 
nachütaü̃. 24 Notürü ga norü ngúexü̃gü 
rü naxtaxaarü ngãxü̃tüchiügu nixãgü ga 
jexguma. Rü tacü ga buanecü jexma 
nüxü̃ naxü, rü poraãcü najuãpe. 25 Rü 
jexguma marü jangunechaü̃gu rü norü 
ngúexü̃güwe inaxũãchi ga Ngechuchu. 
Rü dexáchiüétügu nixũ naxca̱x ga norü 
ngúexü̃gü. 26 Rü jexguma norü ngúexü̃gü 
nüxü̃ daugügu ga dexáchiüétügu na 
jaxũxü̃, rü poraãcü naḇaixãchiãẽgü. Rü 
norü muü̃maã aita naxüe, rü 
nhanagürügü: —Wüxi i naxchi̱ximare 
nixĩ —nhanagürügü. 27 Notürü ga 
Ngechuchu rü namaã nidexa rü 
nhanagürü nüxü̃: —¡Peporae! rü chama 
chixĩ. ¡Rü tãṹ ipemuü̃ẽxü̃! —nhanagürü. 
28 Rü jexguma ga Pedru rü 
Ngechuchumaã nidexa rü nhanagürü: 
—Pa Corix, ega chi cuma cuixĩgu, ¡rü 
choxü̃ namu na chama rü ta dexáétügu 
chixũxü̃ca̱x rü cuxü̃tawa na chaxũxü̃ca̱x! 
—nhanagürü. 29 Rü Ngechuchu 
nhanagürü nüxü̃: —Ẽcü ¡nuã naxũ! 
—nhanagürü. Rü jexguma ga Pedru rü 
ínaxüe ga nguewa. Rü inanaxügü ga 
dexáétügu na jaxũxü̃ na 
Ngechuchuxü̃tawa naxũxü̃ca̱x. 30 Notürü 
jexguma nüxü̃ jacua̱xãchigu ga na 
naporaxü̃ ga buanecü rü namuü̃, rü 
MATEU 14 
O Novo Testamento na língua ticuna do Brasil, 2da ed. ©2009, Liga Bíblica
46 
inanaxügü ga na dexáchiügu nanguxü̃. 
Rü aita naxü rü nhanagürü: —Pa Corix, 
¡choxü̃ rüngü̃xẽẽ! —nhanagürü. 31 Rü 
jexgumatama ga Ngechuchu rü 
Pedrume̱xẽgu najajauxãchi, rü 
nhanagürü nüxü̃: —Cuma rü 
íraruwatama cujaxõ. ¿Rü tü̱xcüü̃ tama 
aixcuma cujaxõxõchi? —nhanagürü. 
32 Rü jexguma nguegu jachoü̃gu ga 
Ngechuchu rü Pedru, rü nangupetü ga 
guma buanecü. 33 Rü guxü̃ma ga norü 
ngúexü̃gü ga nguewa jexmagüxü̃ rü 
Ngechuchupe̱xegu nacaxã́pü̱xügü rü 
nüxü̃ nicua̱xüü̃gü, rü nhanagürügü 
nüxü̃: —Aixcumaxü̃chi cuma nixĩ i 
Tupana Nane cuiĩxü̃ —nhanagürügü. 
 
Jenecharétuanewa Ngechuchu 
nanameẽxẽẽ ga iḏaaweexü̃ 
(Mr 6.53-56) 
34 Rü jexguma marü janguü̃gu ga 
naxtaawa, rü Jenecharétuanewa nangugü 
rü jéma ínachoü̃. 35 Rü jexguma jema 
duü̃xü̃gü ga jémacü̱̃ã̱x nüxü̃ 
icua̱xãchitanügu ga Ngechuchu na jiĩxü̃ ga 
guma, rü guxü̃ma ga jema naãnewa 
nanguchiga ga jéma na najexmaxü̃ ga 
Ngechuchu. Rü jemaca̱x naxü̃tawa 
nanagagü ga jema duü̃xü̃gü ga iḏaaweexü̃. 
36 Rü Ngechuchuxü̃ naca̱a̱xü̃gü na 
naxchirupechinügumare jangõgügüxü̃ca̱x. 
Rü guxü̃ma ga jema naxchirupechinügu 
ingõgüexü̃ rü narümeẽ. 
 
Ṯacü nixĩ i Tupanape̱xewa 
duü̃xü̃güxü̃ chixexẽẽxü̃ 
(Mr 7.1-23) 
 
15
  
1 Rü Ngechuchuca̱x naxĩ ga 
nhuxre ga Parichéugü rü 
ngúexẽẽruü̃gü ga ore ga mugüwa 
ngu̱xẽẽtaegüxü̃ ga Jerucharéü̃wa ne ĩxü̃. 
Rü Ngechuchuna nacagü, rü 
nhanagürügü: 2 —¿Tü̱xcüü̃ i curü 
ngúexü̃gü rü tama nagu naxĩ i 
nuxcümaxü̃güxü̃ i tórü o̱xigücüma? ¿Rü 
tü̱xcüü̃ tama najanguxẽẽgü i ngẽma 
nacüma na Tupanaca̱x najaxme̱xgüxü̃ 
naxü̃pa na nachibüexü̃? —nhanagürügü. 
3 Notürü ga Ngechuchu rü nüxna naca 
ga jema Parichéugü rü ngúexẽẽruü̃gü, 
rü nhanagürü nüxü̃: —¿Rü tü̱xcüü̃ i 
pema rü nüxü̃ pexo i Tupanaãrü mu na 
nagu pexĩxü̃ca̱x i pecümagütama? 4 Erü 
Tupana rü norü orewa rü nhanagürü: 
“¡Tüxü̃ nangechaü̃ ja cunatü rü cue!” 
nhanagürü. Rü ngẽma orewa rü 
nhanagürü ta: 
“Rü texé ja tümanatümaã rü e̱xna 
tümaẽmaã guxchigaxe rü name 
nixĩ i noxtacüma ngẽmaca̱x 
tüxü̃ tajuxẽẽ”, 
nhanagürü. 5 Notürü pema rü 
nhaperügügü: 
“Marü name ega wüxi ja jatü 
nanatüxü̃ rü naẽxü̃ nhaxgu: 
‘Taxucürüwa chorü ngẽmaxü̃maã cuxü̃ 
charüngü̃xẽẽ erü guxü̃ma i chorü 
ngẽmaxü̃ rü marü Tupanana chanaxã’,” 
nhaxgu. 6 Rü ngẽxguma texé ngẽma 
nhagügu rü pexca̱x rü marü namexü̃ na 
tama tümanatüxü̃ rü tümaẽxü̃ 
tarüngü̃xẽẽxü̃. Rü ngẽmaãcü 
ipejanaxoxẽẽ i Tupanaãrü mu na nagu 
pexĩxü̃ca̱x i pecümagütama. 7 Pema nixĩ 
i duü̃xü̃gü i togüpe̱xewa rü meã 
pemaxẽnetaxü̃, notürü peãẽwa rü 
chixexü̃gu perüxĩnüẽ. Rü aixcuma nixĩ 
ga jema ore ga nuxcümaxü̃cü ga 
Tupanaãrü orearü uruü̃ ga Ichaía 
pechiga ümatüxü̃ ga nhaxü̃: 
MATEU 14 
,  
15 
O Novo Testamento na língua ticuna do Brasil, 2da ed. ©2009, Liga Bíblica
47 
   8 “Nhaã duü̃xü̃gü rü naã̱xmaãmare 
choxü̃ nicua̱xüü̃gü. Notürü 
naãẽwa rü tama aixcuma chagu 
narüxĩnüẽ. 9 Rü taxuwama 
name na ngẽmaãcü notüca̱xma 
choxü̃ jacua̱xüü̃güxü̃. Rü 
guxü̃ma i norü ngu̱xẽẽtae rü 
jatügüarü mugümare nixĩ rü 
tama aixcuma chorü mu nixĩ”, 
nhaxü̃. 10 Rü nhu̱xmachi ga Ngechuchu 
rü duü̃xü̃güca̱x naca, rü nhanagürü 
nüxü̃: —¡Meã iperüxĩnüẽ i nhaã chorü 
ore, rü nagu perüxĩnüẽ! 11 Ngẽma õna i 
duü̃xü̃gü ngṍxü̃ rü tama ngẽma nixĩ i 
napecaduã̱xẽẽgüxü̃. Notürü ngẽma ore i 
chixexü̃ i nüxü̃ jaxuxü̃, rü ngẽma waxi 
nixĩ i napecaduã̱xẽẽgüxü̃ —nhanagürü. 
12 Rü nhu̱xmachi ga norü ngúexü̃gü rü 
naxca̱x naxĩ, rü nhanagürügü nüxü̃: 
—¿Pa Corix, tama e̱xna nüxü̃ cucua̱x na 
Parichéugüãẽwa nangúxü̃ i ngẽma ore i 
namaã nüxü̃ cuixuxü̃? —nhanagürügü. 
13 Notürü nüma ga Ngechuchu rü 
nhanagürü nüxü̃: —Guxü̃ma i duü̃xü̃gü i 
tama Chaunatüarü ixĩgüxü̃, rü nüma rü 
tá nüxü̃ naxo. 14 Rü nüẽ́tama i ngẽma 
Parichéugü, erü namaãrü cua̱xruü̃gü i 
ngexetüxü̃rüü̃ nixĩgü. Rü ngẽxguma 
wüxi i ngexetüxü̃ rü naxrüü̃ 
ngexetüxü̃maã inacua̱xgu rü ngürüãchi 
ngẽma taxre rü wüxi i ãxmaxü̃gu tá 
nügümaã najajicu —nhanagürü. 15 Rü 
nhu̱xmachi ga Pedru rü Ngechuchuna 
naca, rü nhanagürü: —¡Tomaã meã 
nango̱xẽẽ na nhuxũ nhaxü̃chiga jiĩxü̃ i 
ngẽma ore i tomaã nüxü̃ cuixuxü̃! 
—nhanagürü. 16 Rü Ngechuchu 
nanangãxü̃ rü nhanagürü: —¿E̱xna 
pema rü ta tama nüxü̃ pecua̱xgüéga i 
ngẽma ore? 17 ¿Tama e̱xna nüxü̃ pecua̱x 
rü guxü̃ma i ngẽma õna i duü̃xü̃gü 
ngṍxü̃ rü naãnüwa naxũ, rü jixcaama rü 
nhu̱xmachi ínaxũxũ? 18 Notürü guxü̃ma i 
ngẽma ore i duü̃xü̃gü nüxü̃ ixuxü̃ rü 
naãẽwa nixĩ i ne naxũxü̃. Rü ngẽma ore 
i chixexü̃ waxi nixĩ i napecaduã̱xẽẽgüxü̃ 
i ngẽma duü̃xü̃gü. 19 Erü naãẽwa nixĩ i 
chixexü̃gu naxĩnüẽxü̃ i duü̃xü̃gü. Rü 
ngẽ́ma ne naxũ na namáẽtaxü̃, rü to i 
ngexü̃ i ãtexü̃maã na inapexü̃, rü na 
nangẽãẽmarexü̃, rü na nangĩ́xü̃, rü na 
jadorata̱xáxü̃, rü na naguxchigawa̱xexü̃. 
20 Rü guxü̃ma i ngẽma chixexü̃ waxi nixĩ 
i duü̃xü̃güxü̃ pecaduã̱xẽẽxü̃. Notürü 
ngẽma na tama najaxme̱xgüxü̃ naxü̃pa 
na nachibüexü̃, rü ngẽma rü tama 
nanapecaduã̱xẽẽ i duü̃xü̃gü 
—nhanagürü. 
 
Wüxi ga ngecü ga to ga 
nachiü̃ãnecü̱̃ã̱x ga Ngechuchuaxü̃́ 
jaxõ̱xcüchiga 
(Mr 7.24-30) 
21 Rü jexguma jéma inaxũãchigu ga 
Ngechuchu, rü Tiruane rü Chidã́ũãneãrü 
ĩãnegüwa naxũ. 22 Rü Ngechuchuxü̃tawa 
ingu ga wüxi ga ngecü ga Canácü̱̃ã̱x ga 
Tiruanegu ãchiü̃cü. Rü tagaãcü 
ngĩgürügü nüxü̃: —Pa Cori Pa 
Dawítanüxü̃x, ¡cuxü̃́ changechaü̃tümüü̃! 
Erü chauxacü rü wüxi i ṉg̱oxo ngĩwa 
nangẽxma i poraãcü ngĩxü̃ chixewexü̃ 
—ngĩgürügü. 23 Notürü ga Ngechuchu rü 
tama ngĩxü̃ nangãxü̃. Rü düxwa ga norü 
ngúexü̃gü rü naxca̱x naxĩ, rü 
Ngechuchuxü̃ naca̱a̱xü̃gü, rü 
nhanagürügü: —Pa Corix ¡Ngĩmaã nüxü̃ 
ixu i ngẽma nge rü íjaxũ, erü tawe 
ijacaechigü! —nhanagürügü. 24 Rü 
jexguma ga Ngechuchu rü nhanagürü: 
MATEU 15 
O Novo Testamento na língua ticuna do Brasil, 2da ed. ©2009, Liga Bíblica
48 
—Tupana núma choxü̃ namu na 
Judéugü i pecaduã̱xgüxü̃ca̱xicatama na 
chadauxü̃ca̱x —nhanagürü. 25 Notürü 
ngĩma ga jema nge ga tama Judéu ixĩcü 
rü Ngechuchuca̱x ijaxũ. Rü nape̱xegu 
ijacaxã́pü̱xü, rü ngĩgürügü nüxü̃: —Pa 
Corix ¡choxü̃ rüngü̃xẽẽ! —ngĩgürügü. 
26 Notürü Ngechuchu rü nhanagürü: 
—Tama name i taxacügüna tanapu i 
norü õna na airugüna naxãxü̃ca̱x 
—nhanagürü. [Rü jema nhanagürü jerü 
nümagü ga Judéugü rü nügü nixugüe na 
Tupanaxãcügüxü̃chi jiĩgüxü̃ rü jema 
togü rü nhama airugürüü̃ na jixĩgüxü̃.] 
27 Notürü ngĩma ga jema nge rü 
ngĩgürügü: —Rü aixcuma nixĩ i curü 
ore, Pa Corix, notürü airugü rü ta norü 
joraarü õnatüchi nangõ̱x —ngĩgürügü. 
28 Rü jexguma ga Ngechuchu rü 
nhanagürü ngĩxü̃: —Pa Ngecüx, 
aixcumaxü̃chi cujaxõ. Marü tá chanaxü i 
ngẽma cuma cunaxwa̱xexü̃ 
—nhanagürü. Rü jexgumatama ngĩxca̱x 
nitaane ga ngĩxãcü. 
 
Ngechuchu rü nanameẽxẽẽ ga 
muxü̃ma ga iḏaaweexü̃ 
29 Rü jemawena ga Ngechuchu rü 
inaxũãchi ga jema naãnewa, rü naxtaxa 
ga Gariréacutüwa naxũ. Rü nhu̱xmachi 
wüxi ga ma̱xpǘnewa ínaxü̃ãchi, rü jéma 
najarüto. 30 Rü muxü̃ma ga duü̃xü̃gü 
naxü̃tawa nangugü. Rü jéma naxü̃tawa 
nanagagü ga duü̃xü̃gü ga 
ichixeparagüxü̃, rü ngexetügüxü̃, rü 
tama idexagüxü̃, rü chixechacüügüxü̃, 
rü muxü̃ma ga togü ga iḏaaweexü̃. Rü 
Ngechuchupe̱xegu najamugü, rü nüma 
ga Ngechuchu rü nanameẽxẽẽ. 31 Rü ga 
duü̃xü̃gü rü poraãcü naḇaixãchiãẽgü ga 
jexguma nüxü̃ nadaugügu ga nhuxãcü 
jema noxri tama idexagüxü̃ rü marü na 
jadexagüxü̃, rü jema noxri 
chixechacüügüxü̃ rü marü naxca̱x na 
jataanegüxü̃, rü jema noxri 
chixeparagüxü̃ rü marü na 
nameparagüxü̃, rü jema noxri 
ngexetügüxü̃ rü marü na jadauchigüxü̃. 
Rü jemaca̱x ga duü̃xü̃gü rü Tupanaxü̃ 
nicua̱xüü̃gü. 
 
Ngechuchu rü nanachibüexẽẽ ga 
4000 ga jatügü 
(Mr 8.1-10) 
32 Rü nhu̱xmachi ga Ngechuchu rü 
norü ngúexü̃güca̱x naca, rü nhanagürü 
nüxü̃: —Choxü̃́ nangechaü̃tümüü̃gü i 
nhaã duü̃xü̃gü, erü marü tamaẽ̱xpü̱x i 
ngunexü̃ nuã chauxü̃tawa nangẽxmagü, 
rü nüxü̃́ nataxuma i norü õna. Rü 
taxuacüma ngẽmaãcümare nachiü̃wa 
chanamugü, erü ngürüãchi namagu tá 
najaturae —nhanagürü. 33 Rü norü 
ngúexü̃gü rü nhanagürügü nüxü̃: 
—¿Notürü ngextá tá tanajaxu i õna 
naxca̱x i guxü̃ma i nhaã duü̃xü̃gü? Erü 
taxúema nuxma taxãpata i nuã 
—nhanagürügü. 34 Rü Ngechuchu nüxna 
naca, rü nhanagürü: —¿Nhuxre i põũ 
pexü̃́ nangẽxma i pemax? —nhanagürü. 
Rü nanangãxü̃gü, rü nhanagürügü: 
—Toxü̃́ nangẽxma i 7 i põũ rü 
noxretama i choxnixãcügüxicatama 
—nhanagürügü. 35 Rü nhu̱xmachi ga 
Ngechuchu rü duü̃xü̃güxü̃ namu na 
nhaxtüanewa natogüxü̃ca̱x. 36 Rü nanade 
ga jema 7 ga põũ rü jema choxnigü. Rü 
Tupanana moxẽ naxã. Rü nhu̱xmachi 
inanabücu. Rü norü ngúexü̃güna nanana 
na duü̃xü̃güxü̃ januãxü̃ca̱x. 37 Rü 
MATEU 15 
O Novo Testamento na língua ticuna do Brasil, 2da ed. ©2009, Liga Bíblica
49 
guxü̃ma ga duü̃xü̃gü rü meãma 
nachibüe. Rü jemawena rü 7 ga 
pexchigü nanapaxẽẽgü namaã ga jema 
põũ rü choxnichipe̱xegü ga íjaxügüxü̃. 
38 Rü jema jéma chibüexü̃ rü 4,000 ga 
jatügü nixĩ, notürü ga ngexü̃gü rü 
buxü̃gü rü tama najaxugü. 39 Rü 
jemawena ga Ngechuchu rü duü̃xü̃güxü̃ 
ínimugü. Rü nhu̱xmachi wüxi ga 
nguegu nixüe, rü Magadáarü naãnewa 
naxũ. 
 
Parichéugü rü Chaduchéugü naxca̱x 
ínacagü na nüxü̃ nüxü̃ 
nadauxẽẽgüxü̃ca̱x ga wüxi ga 
cua̱xruü̃ ga Tupanaãrü poramaã 
naxüxü̃ 
(Mr 8.11-13; Lc 12.54-56) 
 
16
  
1 Rü ga Parichéugü rü 
Chaduchéugü rü Ngechuchuxü̃ 
ínajadaugü. Rü Ngechuchuna nacagüe 
na nüxü̃ nüxü̃ nadauxẽẽgüxü̃ca̱x ga 
wüxi ga cua̱xruü̃ ga Tupanaãrü poramaã 
naxüxü̃, jerü nüxü̃ naxügüchaü̃mare. 
2 Notürü nüma ga Ngechuchu rü 
nanangãxü̃, rü nhanagürü nüxü̃: —Pema 
rü jáuanecü rü nhaperügügü: 
“Name tá nixĩ i moxü̃ãrü ngunexü̃, erü 
nadautüweane”, nhaperügügü. 3 Rü 
ngẽxguma pa̱xmama nadautüweanegu 
rü poraãcü nacaixanegu, rü: 
“Nachixe tá nixĩ i ngunexü̃” 
nhaperügügü. Pema nixĩ i duü̃xü̃gü i 
togüpe̱xewa meã pemaxẽnetaxü̃, notürü 
chixexü̃gu perüxĩnüẽ. Rü pema nüxü̃ 
pecua̱x na penangugüxü̃ i nhuxgu tá 
nameãnexü̃ rü nhuxgu tá nachixeanexü̃. 
Notürü nhu̱xma na janguxü̃ i ngẽma 
cua̱xruü̃gü ga nuxcüma Tupana pemaã 
ixunetaxü̃ rü tama nüxü̃ pecua̱xgüéga 
na ṯacüchiga jiĩxü̃ —nhanagürü. 4 Rü 
nhanagürü ta ga Ngechuchu: —Nhaã 
duü̃xü̃gü i chixecümagüxü̃ rü tama 
jaxõgüxü̃ rü naxca̱x ínacagü i wüxi i 
cua̱xruü̃ i Tupanaãrü poramaã üxü̃. 
Notürü jema cua̱xruü̃ ga nuxcümaxü̃cü 
ga Tupanaãrü orearü uruü̃ ga Jonaxü̃ 
ngupetüxü̃rüü̃xicatátama nadaugü. Rü 
jexgumarüü̃ na barejaãnüwa na 
ínaxũxũxü̃, rü chama rü ichatáxü̃wa tá 
íchaxũxũ. Rü taxuxü̃táma i to i 
cua̱xruü̃xü̃ nüxü̃ chadauxẽẽ i nhaã 
duü̃xü̃gü —nhanagürü. Rü nhu̱xmachi 
nüxna jéma nixũ ga Ngechuchu, rü 
inaxũãchi. 
 
Parichéugüarü põũãrü 
puxẽẽruü̃chiga 
(Mr 8.14-21) 
5 Rü jexguma naxtaxaarü tocutüwa 
naxĩxgu ga norü ngúexü̃gü, rü nüxü̃ 
inajarüngümaẽ na nawemü ta 
íjangegüxü̃. 6 Rü jexguma ga Ngechuchu 
rü nhanagürü nüxü̃: —¡Dücax, 
ipexuãẽgü naxca̱x i Parichéugü rü 
Chaduchéugüarü põũãrü puxẽẽruü̃! 
—nhanagürü. 7 Rü jema norü ngúexü̃gü 
rü inanaxügüe ga nügü na nhagüxü̃: 
—Ngẽma nhanagürü tüxü̃, erü tama 
tawemüta ítingegü —nhanagürügü. 
8 Notürü ga Ngechuchu rü nüxü̃ 
nacua̱xama ga nhuxãcü na jadexagüxü̃ 
ga norü ngúexü̃gü. Rü jemaca̱x 
nhanagürü nüxü̃: —¿Tü̱xcüü̃, 
“Tüxü̃́ nataxu i tawemü” 
nhaperügügü? Pema rü tama aixcuma 
pejaxõgü. 9 —¿Tama e̱xna nüxü̃ 
pecua̱xgüéga rü nüxna pecua̱xãchie ga 
jema wüxime̱ẽ̱xpü̱x ga põũ ga jema 
5,000 ga jatügüca̱x ichabücuxü̃? ¿Rü 
MATEU 15 
,  
16 
O Novo Testamento na língua ticuna do Brasil, 2da ed. ©2009, Liga Bíblica
50 
nhuxre ga pexchi penaxüãcuxü̃ namaã 
ga jema naxchipe̱xegü ga íjaxügüxü̃? 
10 —¿Rü tama e̱xna nüxna pecua̱xãchie 
ga jema 7 ga põũ ga jema 4,000 ga 
jatügüca̱x ichabücuxü̃? ¿Rü nhuxre ga 
pexchi penaxüãcuxü̃ namaã ga jema 
naxchipe̱xegü ga íjaxügüxü̃? 11 —¿Rü 
nhuxãcü nixĩ i tama nüxü̃ pecuáxü̃ i 
tama põũchiga na chidexaxü̃ i 
ngẽxguma nhachagu: 
“¡Ipexuãẽgü naxca̱x i Parichéugü rü 
Chaduchéugüarü põũãrü puxẽẽruü̃!” 
nhachagu? —nhanagürü ga Ngechuchu. 
12 Rü jexguma ga norü ngúexü̃gü rü 
nüxü̃ nacua̱xgü ga tama põũãrü 
puxẽẽruü̃chiga na jadexaxü̃ ga 
Ngechuchu, notürü Parichéugü rü 
Chaduchéugüarü ngu̱xẽẽtaechiga na 
jiĩxü̃ ga na jadexaxü̃. 
 
Pedru nanango̱xẽẽ na Cristu na 
jiĩxü̃ ga Ngechuchu 
(Mr 8.27-30; Lc 9.18-21) 
13 Rü jexguma Checharéa ga 
Piripuaneãrü ngaicamana nanguxgu ga 
Ngechuchu, rü norü ngúexü̃güna naca, 
rü nhanagürü: —¿Nhuxũ nhaxü̃ i 
duü̃xü̃gü i chauchiga na texé chiĩxü̃ i 
chamax? —nhanagürü. 14 Rü nüma ga 
norü ngúexü̃gü rü nanangãxü̃ rü 
nhanagürügü: —Nangẽxma i duü̃xü̃gü 
rü: 
“Juã́ũ ja baiü̃xẽẽruü̃ cuixĩ” nhagüxü̃. 
Rü togü i: 
“Ería cuixĩ” nhagüxü̃. Rü togü i: 
“Jeremíã cuixĩ” nhagüxü̃. Rü togü rü: 
“Wüxi ga nuxcümaxü̃cü ga Tupanaãrü 
orearü uruü̃ cuixĩ” nhagüxü̃ 
—nhanagürügü. 15 Rü jexguma ga 
Ngechuchu rü nüxna naca rü 
nhanagürü: —¿Rü pema i nhuxũ 
nhapegüxü̃ choxü̃ na texé chiĩxü̃? 
—nhanagürü. 16 Rü Chimáũ ga Pedru 
nanangãxü̃, rü nhanagürü nüxü̃: 
—Cuma nixĩ i Cristu ja Tupana ja 
maxü̃cü Nane cuiĩxü̃ —nhanagürü. 17 Rü 
Ngechuchu nanangãxü̃ rü nhanagürü 
nüxü̃: —Cuma rü aixcuma cutaãẽ, Pa 
Chimáũx, Pa Jona Nanex, erü taxuü̃ma i 
duü̃xü̃ nixĩ i cuxü̃ nüxü̃ cua̱xẽẽxü̃ i 
ngẽma, notürü Chaunatü ja dauxü̃gucü 
nixĩ ja cuxü̃ nüxü̃ cua̱xẽẽcü na Nane 
chiĩxü̃. 18 —Rü chama cumaã nüxü̃ chixu 
rü cuma rü Pedru cuixĩ. Rü ngẽma 
cuéga rü “nuta” nhaxü̃chiga nixĩ. Rü 
cuma tá nixĩ i chorü duü̃xü̃güarü daruü̃ 
cuiĩxü̃. Rü Chataná rü tãũxü̃táma nüxü̃ 
narüjexera i ngẽma chorü duü̃xü̃gü. 
19 —Rü chama rü tá cuxna chanaxã i 
chorü ore na duü̃xü̃gümaã nüxü̃ 
cuixuxü̃ca̱x na nüxü̃ nacua̱xgüxü̃ca̱x na 
nhuxãcü dauxü̃guxü̃ i naãnewa 
nangugüxü̃ i ngextá Tupana ãẽ̱xgacü 
íixĩxü̃wa. Rü jíxema tama cuxü̃́ 
irüxĩnüẽxẽ i ngẽma ore rü tãũxü̃táma 
ngẽ́ma tichocu. Notürü jíxema meã 
cuxü̃́ irüxĩnüẽxẽ i ngẽma ore rü aixcuma 
ngẽ́ma Tupana ãẽ̱xgacü íixĩxü̃wa tá 
tangugü —nhanagürü. 20 Rü jexguma ga 
Ngechuchu rü norü ngúexü̃gümaã nüxü̃ 
nixu, rü nhanagürü: —¡Taxúemaãtáma 
nüxü̃ peixu na chama rü Cristu chiĩxü̃! 
—nhanagürü. 
 
Ngechuchu nanaxunagü 
 
ga norü juxchiga 
(Mr 8.31-9.1; Lc 9.22-27) 
21 Rü jemawena inanaxügü ga norü 
ngúexü̃gümaã nüxü̃ na jaxuxü̃ ga ṯacü tá 
nüxü̃ na üpetüxü̃. Rü nhanagürü: 
MATEU 16 
O Novo Testamento na língua ticuna do Brasil, 2da ed. ©2009, Liga Bíblica
51 
—Chama rü Jerucharéü̃wa tá chaxũ, rü 
ngẽ́ma poraãcü ngúxü̃ tá choxü̃ 
ningexẽẽgü. Rü choxü̃ tá nima̱xgü i 
Judéugüarü ãẽ̱xgacügü i jaguã̱xgü rü 
paigüarü ãẽ̱xgacügü rü ngúexẽẽruü̃gü i 
ore i mugüwa ngu̱xẽẽtaegüxü̃. Notürü 
tamaẽ̱xpü̱x i ngunexü̃ ngupetügu rü 
wena táxarü chamaxü̃ —nhanagürü. 
22 Rü jexguma ga Pedru rü nüxĩca 
noxrüwama Ngechuchuxü̃ naga, rü 
inanaxügü ga na naxucu̱xẽãxü̃, rü 
nhanagürü: —Pa Corix, Tupana rü tama 
nanaxwa̱xe na ngẽmaãcü cuidexaxü̃. Rü 
tãũxü̃táma ngẽmaãcü cuxü̃ nangupetü i 
cumax —nhanagürü. 23 Notürü ga 
Ngechuchu rü Pedruca̱x nadaueguãchi, 
rü nhanagürü nüxü̃: —¡Choxna 
ixũgachi, Pa Chatanáx, erü chixexü̃gu 
choxü̃ cunguxẽẽchaü̃! Rü tama Tupana 
nagu rüxĩnüxü̃gu curüxĩnü, rü jatügü 
nagu rüxĩnüxü̃gumare curüxĩnü i cumax 
—nhanagürü. 24 Rü jexguma ga 
Ngechuchu rü norü ngúexü̃güxü̃ 
nhanagürü: —Rü ngẽxguma texé chawe 
rüxũxchaü̃gu, ¡ẽcü nüxü̃ tarüxo i 
tümaãrü ngúchaü̃, rü namaã tapora i 
ngẽma guxchaxü̃gü i tümaca̱x ínguxü̃ i 
nhama curuchawa tipotaxü̃rüü̃ tüxü̃ 
ixĩxẽẽxü̃, rü ngẽmaẽ́tüwa chawe 
tarüxũãma! 25 Erü jíxema tügü 
maxẽchaxẽẽchaü̃xẽ rü tá taju. Notürü 
jíxema chauxca̱x júxe rü aixcuma tá 
tüxü̃́ nangẽxma i maxü̃ i taguma gúxü̃. 
26 Rü ¿Ṯacüwa i nüxü̃́ namexü̃ ja wüxi ja 
jatü ega najauã̱xgu i guxü̃ma i nhama i 
naãneãrü ngẽmaxü̃gü, notürü 
ijanatauxẽẽãgu i norü maxü̃? Erü 
taxucürüwama wüxi ja jatü rü norü 
dĩẽrumaã naxca̱x nataxe i norü maxü̃. 
27 Erü chama i Tupana Nane na duü̃xü̃xü̃ 
chiĩxü̃ rü wena táxarü núma chaxũ. Rü 
ngẽxguma rü Chaunatü ja Tupanarüü̃ tá 
ãẽ̱xgacü chixĩ, rü dauxü̃cü̱̃ã̱x i orearü 
ngeruü̃gümaã tá íchangu. Rü ngẽxguma 
tá nixĩ i nüxü̃́ chanaxütanüxü̃ i 
wüxichigü i duü̃xü̃gü i ngẽma nhuxãcü 
chauxca̱x na namaxẽxü̃rüü̃ãcüma 
maxẽxü̃. 28 Rü aixcuma pemaã nüxü̃ 
chixu rü nangẽxma i nhuxre i duü̃xü̃gü i 
núma ngẽxmagüxü̃ rü tãũxü̃táma naju 
nhu̱xmatáta choxü̃ nadaugü na juwa 
ícharüdaxü̃ rü aixcuma ãẽ̱xgacü ja 
poracü na chiĩxü̃ —nhanagürü ga 
Ngechuchu. 
 
Ngechuchu rü naxüchicüü 
(Mr 9.2-13; Lc 9.28-36) 
 
17
  
1 Rü 6 ga ngunexü̃guwena rü 
Ngechuchu ínajagagü ga Pedru 
rü Tiagu rü Juã́ũ ga Tiagueneẽ. Rü 
nüxĩcatama wüxi ga ma̱xpǘnewa 
noxrüwama namaã naxũ. 2 Rü jéma 
jema ngúexü̃güpe̱xewa rü naxüchicüü 
ga Ngechuchu. Rü üa̱xcürüü̃ nixĩ ga 
nachametüwa ga na jaj̱auracüüxü̃. Rü 
naxchiru rü ta üa̱xcüemarüü̃ nixĩ ga na 
nangóonexẽẽãxü̃. 3 Rü ngürüãchi jéma 
naxca̱x nango̱xgü ga Muĩsé rü Ería. Rü 
Ngechuchumaã jéma nidexagü. 4 Rü 
jexguma ga Pedru rü nhanagürü 
Ngechuchuxü̃: —Pa Corix, name nixĩ 
nuã tangẽxmagü. Rü ngẽxguma 
cunaxwa̱xegu rü tá tanaxü ja tamaẽ̱xpü̱x 
ja düxenü, rü wüxi ja cuxca̱x, rü náĩ ja 
Muĩséca̱x, rü náĩ ja Eríaca̱x 
—nhanagürü. 5 Rü jexguma íjadexajane 
ga Pedru rü wüxi ga caixanexü̃ ga 
nangóonexẽẽxü̃ rü natanügu 
najangaixema. Rü jema caixanexü̃wa 
inanaxũ ga wüxi ga naga ga nhaxü̃: 
MATEU 16 
,  
17 
O Novo Testamento na língua ticuna do Brasil, 2da ed. ©2009, Liga Bíblica
52 
—Daa nixĩ ja Chaune ja nüxü̃ 
changechaü̃xü̃chicü rü namaã 
chataãẽxü̃chicü. ¡Rü naga pexĩnüẽ! 
—nhanagürü. 6 Rü jexguma jemaxü̃ 
naxĩnüẽgu ga jema ngúexü̃gü, rü 
nhaxtüanegu nanangücuchiãchitanü, 
jerü poraãcü namuü̃ẽ. 7 Notürü ga 
Ngechuchu rü naxca̱x nixũ, rü nüxü̃ 
najarüngõgü, rü nhanagürü nüxü̃: 
—¡Ipechigü rü tãṹ ipemuü̃ẽxü̃! 
—nhanagürü. 8 Rü jexguma wenaxãrü 
nadaunagütanügu, rü 
Ngechuchuxü̃xĩcatama nadaugü rü 
taxúema ga toguexü̃ nadaugü. 9 Rü 
jexguma ijanachoü̃gu ga guma 
ma̱xpǘnewa, rü Ngechuchu 
najaxucu̱xẽgü ga taxúemaãma na nüxü̃ 
jaxugüexü̃ca̱x ga jema jéma nüxü̃ 
nadaugüxü̃, nhu̱xmatáta juwa ínadaxgu 
rü wena namaxü̃gu. 10 Rü nhu̱xmachi ga 
jema ngúexü̃gü rü Ngechuchuna 
nacagü, rü nhanagürügü: —¿Tü̱xcüü̃ i 
ngẽma ngúexẽẽruü̃gü i ore i mugüwa 
ngu̱xẽẽtaegüxü̃ rü nhanagürügü: 
“Ería tá nixĩ ja nüxĩra cuxü̃pa nuã 
ũcü?” nhanagürügü. 11 Rü Ngechuchu 
nanangãxü̃, rü nhanagürü: —Aixcuma 
nixĩ i Ería na nüxĩra tá núma naxũxü̃ 
na chauxü̃pa Tupanaca̱x jamexẽẽãxü̃ca̱x 
i duü̃xü̃gü. 12 Notürü chama pemaã 
nüxü̃ chixu, rü Ería rü marü núma 
naxũ, notürü duü̃xü̃gü rü tama nüxü̃ 
nacua̱xgü na texe jiĩxü̃. Rü jemaca̱x 
chixri namaã nachopetü. Rü 
ngẽxgumarüü̃ tá ta nixĩ na chixri tá 
chamaã nachopetüxü̃ i duü̃xü̃gü 
—nhanagürü. 13 Rü jexguma ga jema 
ngúexü̃gü rü nüxü̃ nicua̱xãchitanü ga 
Juã́ũ ga baiü̃xẽẽruü̃chiga na jiĩxü̃ ga 
jema Ngechuchu namaã nüxü̃ ixuxü̃. 
 
Ngechuchu rü nanamexẽẽ ga wüxi 
ga bucü ga ṉg̱oxo nawa jexmacü 
 
(Mr 9.14-29; Lc 9.37-43) 
14 Rü jexguma duü̃xü̃gü íjexmaxü̃wa 
nangugügu, rü wüxi ga jatü 
Ngechuchuca̱x nixũ. Rü nape̱xegu 
najacaxã́pü̱xü rü nhanagürü nüxü̃: 
15 —Pa Corix, ¡nüxü̃ nangechaü̃ ja 
chaune rü naxca̱x jataanexẽẽ! Erü 
muẽ̱xpü̱xcüna rü naxãũãẽxü̃, rü poraãcü 
nüxü̃́ nangu̱x. Rü muẽ̱xpü̱xcüna rü 
üxüxetügu najanguxẽẽ, rü e̱xna dexágu. 
16 —Rü nuã curü ngúexü̃güxü̃tawa 
chanaga, notürü nümagü rü tama nüxü̃ 
nacua̱xgü na namexẽẽgüãxü̃ 
—nhanagürü. 17 Rü jexguma Ngechuchu 
nanangãxü̃, rü nhanagürü nüxü̃ ga jema 
duü̃xü̃gü ga jéma jexmagüxü̃: —Pa 
Duü̃xü̃gü i Tama Jaxõgüxü̃ rü 
Chixexü̃güx, ¿nhuxguratáta i pemaã 
chanuxmaxü̃ rü jaxna pemaã 
chaxĩnüxü̃? ¡Nuã penaga ja jima bucü! 
—nhanagürü. 18 Rü Ngechuchu nananga 
ga jema ṉg̱oxo ga guma bucüwa 
jexmaxü̃. Rü jemaãcü ínanata̱xüchi ga 
jema ṉg̱oxo. Rü jexgumatama naxca̱x 
nitaane ga guma bucü. 19 Rü jemawena 
ga norü ngúexü̃gü rü noxrüwama 
Ngechuchumaã nidexagü. Rü nüxna 
nacagüe, rü nhanagürügü nüxü̃: —Pa 
Corix, ¿tü̱xcüü̃ i toma rü taxuacüma 
ítanata̱xüchi i ngẽma ṉg̱oxo? 
—nhanagürügü. 20 Rü Ngechuchu 
nanangãxü̃, rü nhanagürü nüxü̃: —Pema 
rü taxuacüma ípenata̱xüchi erü tama 
aixcuma pejaxõgü. Rü aixcuma pemaã 
nüxü̃ chixu, rü ngẽxguma chi woo 
íraruwatama pejaxõgügu, rü chi daa 
ma̱xpǘnemaã nüxü̃ peixuxgu na 
MATEU 17 
O Novo Testamento na língua ticuna do Brasil, 2da ed. ©2009, Liga Bíblica
53 
jaxũgachixü̃ca̱x, rü chi pega naxĩnü. Rü 
taxuxü̃ chima pexü̃́ naguxcha ega 
aixcuma pejaxõgügu. 21 —Notürü 
nhaãrüü̃ i ṉg̱oxo rü tama ínaxũxü̃ ega 
tama ixaureãcüma ijumuxẽgu 
—nhanagürü. 
 
Ngechuchu rü wenaxãrü 
nanaxunagü ga norü juxchiga 
 
(Mr 9.30-32; Lc 9.43-45) 
22 Rü jexguma norü ngúexü̃gümaã 
Gariréaarü naãnegu jaxũxgu ga 
Ngechuchu, rü norü ngúexü̃gümaã nüxü̃ 
nixu, rü nhanagürü: —Chama ja Tupana 
Nane na duü̃xü̃xü̃ chiĩxü̃, rü chixri tá 
chamaã nachopetü rü ãẽ̱xgacügüna tá 
choxü̃ namugü i duü̃xü̃gü. 23 —Rü tá 
choxü̃ nima̱xgü, notürü tamaẽ̱xpü̱x i 
ngunexü̃guwena rü wena táxarü 
chamaxü̃ —nhanagürü. Rü jexguma 
jema orexü̃ naxĩnüẽgu ga norü 
ngúexü̃gü, rü poraãcü nangechaü̃gü. 
 
Ngechuchu ngĩxü̃ naxütanü ga jema 
dĩẽru ga tupauca ga taxü̃neca̱x 
ngĩxü̃ najauxgücü 
24 Ngechuchu rü norü ngúexü̃gümaã 
Caparnáũãrü ĩãnewa naxĩ. Rü jexguma 
jéma nangugügu rü Pedruxü̃ ínajadaugü 
ga jema jatügü ga tupauca ga taxü̃neca̱x 
dĩẽru ngĩxü̃ jauxgüxü̃. Rü Pedruna 
nacagüe rü nhanagürügü: —¿Jima curü 
Cori rü tama e̱xna ngĩxü̃ naxütanü i 
ngẽma dĩẽru i tupauca ja taxü̃neãrü 
ixĩcü? —nhanagürügü. 25 Rü Pedru 
nanangãxü̃, rü nhanagürü: —Ngẽmáãcü 
nanaxütanü —nhanagürü. Rü jixcama 
ga jexguma ĩxgu naxücuxgu ga Pedru, 
rü Ngechuchuxira Pedrumaã nidexa, rü 
nhanagürü nüxü̃: —¿Nhuxũ nhacuxü̃ i 
cumax, Pa Pedrux, rü ngextá nixĩ i 
najauxgüãxü̃ i norü dĩẽru i guxü̃ i 
nachiü̃ãneãrü ãẽ̱xgacügü? ¿Cuxca̱x i 
nügütanüwatama rü e̱xna togü i 
duü̃xü̃gütanüwa? —nhanagürü. 26 Rü 
Pedru nanangãxü̃, rü nhanagürü: 
—Maneca togü i duü̃xü̃gütanüwa nixĩ i 
najauxgüãxü̃ —nhanagürü. Rü 
nhu̱xmachi Ngechuchu nanangãxü̃ rü 
nhanagürü: —Rü ngẽxguma ngẽmaãcü 
jixĩgu, rü jixema na Tupanaãrü ixĩgüxü̃ 
rü taxuü̃ca̱xma tanaxütanügü. 
27 —Notürü ngẽma na taxúema tamaã 
nuxü̃ca̱x, rü chanaxwa̱xe i cujaxütanü i 
ngẽma dĩẽru. ¡Rü jéa naxtaawa naxũ, rü 
ngẽ́ma japoxwaxe! ¡Rü ngẽma 
nüxĩraü̃xü̃ i choxni i cunapoochiü̃ rü 
naã̱xwa tá nüxü̃ icujangau i wüxi i dĩẽru 
i nagu mexü̃ na jangutanüxẽẽxü̃ca̱x i 
chauxca̱x rü cuxca̱x rü ta! ¡Rü tupauca 
ja taxü̃newa nange i ngẽma dĩẽru, rü 
jaxütanü! —nhanagürü. 
 
¿Texé tá tixĩ ja guxããrü 
jexera ixĩxẽ? 
 
(Mr 9.33-37; Lc 9.46-48) 
 
18
  
1 Rü jexguma ga norü ngúexü̃gü 
rü Ngechuchuca̱x naxĩ rü nüxna 
nacagü, rü nhanagürügü: —¿Pa Corix, texé 
tá tixĩ ja guxü̃ãrü jexera ixĩxẽ i ngẽma 
Tupana ãẽ̱xgacü íixĩxü̃wa? 
—nhanagürügü. 2 Rü jexguma ga 
Ngechuchu rü wüxi ga buxü̃ca̱x naca, rü 
norü ngúexü̃güarü ngãxü̃tanügu 
nanachixẽẽ. 3 Rü nhu̱xmachi nhanagürü 
nüxü̃: —Dücax, Pa Chorü Ngúexü̃güx, 
aixcuma pemaã nüxü̃ chixu, rü ngẽxguma 
tama nüxü̃ perüxoegu i ngẽma na togüarü 
jexera pegü peixĩgüxẽẽchaü̃xü̃ rü 
nhu̱xmachi tama nhaã buxü̃rüü̃ pegü 
MATEU 17 
,  
18 
O Novo Testamento na língua ticuna do Brasil, 2da ed. ©2009, Liga Bíblica
54 
íperüxíragu, rü taxucürüwa peichocu i 
ngextá Tupana ãẽ̱xgacü íixĩxü̃wa. 4 —Rü 
aixcuma jíxema tügü írüxíraxe rü nhaã 
buxü̃rüü̃ ixĩxẽ, rü jíxema tá tixĩ ja guxü̃ãrü 
jexera ixĩxẽ i ngextá Tupana ãẽ̱xgacü 
íixĩxü̃wa. 5 —Rü texé ja chauégagu meã 
najaxúxe i wüxi i buxü̃ i nhaãrüü̃ ixĩxü̃ rü 
choxü̃ nixĩ i tajaxuxü̃. 
 
Naxãũcüma nixĩ na 
 
pecadugu inguxü̃ 
(Mr 9.42-48; Lc 17.1-2) 
6 —Rü texé ja pecadugu nanguxẽẽ́xẽ i 
wüxi i nhaã buxü̃gü i choxü̃́ jaxõgüxü̃ rü 
tümaca̱x rü narümemaẽ chi nixĩ na 
noxtacüma wüxi ja nuta tümanaãwa 
najangacuchixü̃, rü nhu̱xmachi ngẽmaãcü 
taxtüchiüwa tüxü̃ najarütáexü̃ na ngẽxma 
tajuxü̃ca̱x. 7 —Nhama i naãnecü̱̃ã̱x i 
duü̃xü̃güca̱x rü wüxi i taxü̃ i ngechaü̃ nixĩ 
na nangẽxmaxü̃ i muxũchixü̃ i ṯacü i 
pecadugu najixẽẽxü̃. Rü guxü̃guma tá 
nangẽxma i ngẽma chixexü̃gü, notürü wüxi 
i ngechaü̃xü̃chi tá nixĩ naxca̱x i ngẽma jatü 
i togüxü̃ pecadugu nguxẽẽxü̃. 8 —Rü 
ngẽmaca̱x i ngẽxguma chi cuxme̱x rü e̱xna 
cucutü pecadugu cuxü̃ nguxẽẽgu, rü name 
nixĩ i noxtacüma ícunadae rü jaxü̃gu 
cujanha. Erü narümemaẽ nixĩ i 
cuboxme̱xãcüma rü e̱xna cubocutüãcüma 
na cunajaxuxü̃ i curü maxü̃ na tama 
guxü̃ne ja cuxme̱xmaã rü e̱xna guxü̃ne ja 
cucutümaã üxü ja taguma ixoxü̃newa 
cuita̱xcuchixü̃ca̱x. 9 —Rü ngẽxguma chi 
cuxetü pecadugu cuxü̃ nguxẽẽgu, rü name 
nixĩ i cunajaxu rü jaxü̃gu cunanha. Erü 
narümemaẽ nixĩ i wüxixetümaã na 
cunajaxuxü̃ i curü maxü̃ na tama guxü̃ne ja 
cuxetümaã üxü ja ṉg̱oxogü nagu 
pocuenewa na cuita̱xcuchixü̃ca̱x. [Rü 
ngẽmaãcü woo cuxü̃́ naguxchagu, notürü 
name nixĩ i nüxna cuixũgachi i guxü̃ma i 
ngẽma chixexü̃gü i nagu cunguchaü̃xü̃.] 
 
Cua̱xruü̃ ga carneru ga 
ijarütaxuxü̃gu ixuxü̃ 
(Lc 15.3-7) 
10 —Rü tama name i nüxü̃ pexoo̱x i 
wüxi i buxü̃ i nhaãrüü̃ choxü̃́ jaxõxü̃. 
Erü ngẽma norü daruü̃gü i orearü 
ngeruü̃gü i dauxü̃cü̱̃ã̱x rü guxü̃guma 
Chaunatü ja dauxü̃gucüpe̱xewa 
nangẽxmagü na ngẽ́ma ngẽma 
buxü̃ẽ́tüwa nachogüxü̃ca̱x. 11 —Rü 
chama i Tupana Nane na duü̃xü̃xü̃ 
chiĩxü̃ rü núma chaxũ na 
chanamaxẽxẽẽxü̃ca̱x i duü̃xü̃gü 
ijarütauxexü̃. 12 —¿Rü nhuxũ nhapegüxü̃ 
i pema ega wüxi ja jatü rü nüxü̃́ 
nangẽxmagu i 100 i carnerugü rü wüxi 
nüxü̃́ ijarütau̱xgu? ¿Taux e̱xna i 
naxpüü̃gu namugüãxü̃ i ngẽma 99, rü 
nhu̱xmachi naxca̱x jadauxü̃ i ngẽma 
nüxü̃́ ijarütaxuxü̃? 13 —Rü ngẽxguma 
nüxü̃ ijangaxgu, rü namaã nataãẽxü̃chi i 
ngẽma norü carneru. Rü woo guxü̃guma 
namaã nataãẽ i ngẽma 99 i tama 
ijarütauxexü̃, notürü jexeraãcüxü̃chi 
namaã nataãẽ i ngẽma wüxi i 
ijarütaxuxü̃, erü marü nüxü̃ inajangau. 
14 —Rü ngẽxgumarüü̃ ta nixĩ ja Penatü 
ja dauxü̃gucü na tama nanaxwa̱xexü̃ na 
wüxi i nhaã buxü̃ na ijarütaxuxü̃. 
 
Nhuxãcü tamücüxü̃ na 
ingechaü̃xü̃chiga 
(Lc 17.3) 
15 —Rü ngẽxguma cueneẽ chixexü̃ 
cumaã ü̱xgu, rü name nixĩ i nüxĩcatama 
namaã cuidexa, rü nüxna nüxü̃ 
MATEU 18 
O Novo Testamento na língua ticuna do Brasil, 2da ed. ©2009, Liga Bíblica
55 
cucua̱xãchixẽẽ i ngẽma norü chixexü̃ i 
cumaã naxüxü̃. Rü ngẽxguma cuga 
naxĩnügu, rü marü cuxü̃ nanguxü̃ i 
ngẽma cueneẽ. 16 —Notürü ngẽxguma 
tama cuga naxĩnügu i ngẽma cueneẽ, rü 
name nixĩ i naxca̱x cuca i wüxi rü e̱xna 
taxre i duü̃xü̃gü na nümagü rü ta namaã 
jadexagüxü̃ca̱x i ngẽma cueneẽ. 17 —Rü 
ngẽxguma rü ta tama nüxü̃́ inaxĩnügu i 
ngẽma taxre i duü̃xü̃güarü ore, rü name 
nixĩ i guxü̃ i jaxõgüxü̃maã nüxü̃ cuixu 
na ngẽma cueneẽmaã jadexagüxü̃ca̱x. 
Rü ngẽxguma rü ta tama nüxü̃́ 
inaxĩnügu i ngẽma jaxõgüxü̃ãrü ore, rü 
name nixĩ i wüxi i duü̃xü̃ i tama 
jaxõxü̃rüü̃gu namaã curüxĩnü. 18 —Rü 
aixcuma pemaã nüxü̃ chixu rü jíxema 
núma nhama i naãnewa tama pexü̃́ 
irüxĩnüxẽ i chorü ore rü tãũxü̃táma 
Tupana ãẽ̱xgacü íixĩxü̃gu tachocu. 
Notürü jíxema meã pexü̃́ irüxĩnüxẽ i 
ngẽma ore rü aixcuma ngẽ́ma tá tangu. 
19 —Rü pemaã nüxü̃ chixu rü ngẽxguma 
chi taxre i pema i núma nhama i 
naãnewa rü wüxigu ṯacüca̱x ípecaxgu i 
Chaunatü ja dauxü̃gucüxü̃tawa, rü 
nüma ja Chaunatü rü tá pexna nanaxã. 
20 —Erü ngẽma ngextá taxre rü e̱xna 
tamaẽ̱xpü̱x i duü̃xü̃gü chauégagu 
íngutaque̱xexü̃wa, rü chama rü ta norü 
ngãxü̃tanüwa changẽxma —nhanagürü. 
21 Rü jexguma ga Pedru rü 
Ngechuchuca̱x nixũ, rü nüxna naca, rü 
nhanagürü: —¿Pa Corix, ngẽxguma 
chaueneẽ chixexü̃ chamaã ü̱xgu, rü 
nhuxree̱xpü̱xcüna i namexü̃ na nüxü̃́ 
nüxü̃ changechaü̃xü̃ naxca̱x i ngẽma 
chixexü̃ i chamaã naxüxü̃? ¿Rü marü 
namexü̃ i cuxca̱x ega 7 e̱xpü̱xcüna jixĩgu 
na nüxü̃́ nüxü̃ changechaü̃xü̃? 
—nhanagürü. 22 Rü Ngechuchu 
nanangãxü̃ rü nhanagürü: —Tama name 
i 7 e̱xpü̱xcünaxĩcatama nüxü̃́ nüxü̃ 
cungechaü̃. Notürü guxü̃gutáma nixĩ i 
nüxü̃́ nüxü̃ na cungechaü̃xü̃ woo 70 
e̱xpü̱xcüna i 7 wa nangu —nhanagürü. 
 
Cua̱xruü̃ ga ãẽ̱xgacüarü duü̃xü̃ ga 
tama namücüaxü̃́ nüxü̃ ngechaü̃xü̃ 
23 Rü Ngechuchu rü nhanagürü: —Rü 
ngẽma Tupana na ãẽ̱xgacü ixĩxü̃, rü 
nhama wüxi ga nachiü̃ãneãrü ãẽ̱xgacü 
ga norü duü̃xü̃gü ga nüxü̃́ 
nangetanügüxü̃maã namexẽẽchaü̃xü̃rüü̃ 
nixĩ. 24 —Rü jexguma inaxügüãgu ga 
meã nüxü̃ na jadaugüxü̃ ga jema nüxü̃́ 
nangetanügüxü̃pane, rü naxü̃tawa 
nanagagü ga wüxi ga norü duü̃xü̃ ga 
taxüchicü ga dĩẽru nüxü̃́ ngĩxü̃ 
ngetanüxü̃. 25 —Notürü ga jema norü 
duü̃xü̃ rü nangearü dĩẽruã̱x, rü 
taxuacüma norü cori ga ãẽ̱xgacüaxü̃́ 
nanaxütanüẽ́ga. Rü jemaca̱x ga jema 
ãẽ̱xgacü rü norü churaragüxü̃ namu na 
to ga corixü̃ namaã nataxegüxü̃ca̱x ga 
jema jatü, wüxigu tümamaã ga naxma̱x 
rü naxãcügü rü norü jemaxü̃gü, na jema 
natanü ga dĩẽrumaã naxütanüãxü̃ca̱x ga 
norü ngetanü. 26 —Rü jexguma ga jema 
norü duü̃xü̃ rü norü ãẽ̱xgacüpe̱xegu 
nacaxã́pü̱xü, rü nüxü̃ naca̱a̱xü̃, rü 
nhanagürü: 
“Pa Corix ¡choxü̃ nangechaü̃! Rü marü 
tá chapuracü, rü tá cuxü̃́ chanaxütanü i 
guxü̃ma”, nhanagürü. 27 —Rü jema norü 
ãẽ̱xgacüaxü̃́ nangechaü̃tümüü̃, rü 
jemaca̱x namaã nüxü̃ nixu ga marü 
tama nüxü̃́ na naxütanüãxü̃ca̱x ga jema 
norü ngetanü. Rü nhu̱xmachi 
ínananguxuchixẽẽ. 28 —Notürü 
MATEU 18 
O Novo Testamento na língua ticuna do Brasil, 2da ed. ©2009, Liga Bíblica
56 
jexgumatama jéma ãẽ̱xgacüxü̃tawa 
ínaxũũxgu ga jema jatü, rü nüxü̃ 
inajangau ga wüxi ga namücü ga 
íraruwatama nüxü̃́ nangetanüxü̃. Rü 
jema jatü rü nüxna natüxüe, rü 
nananu̱xnaxã, rü nhanagürü nüxü̃: 
“¡Choxü̃́ ngĩxü̃ naxütanü i ngẽma 
dĩẽru i ngĩxü̃ cungetanücü!” nhanagürü. 
29 —Rü jexguma ga jema namücü rü 
jema jatüpe̱xegu nacaxã́pü̱xü, rü nüxü̃ 
naca̱a̱xü̃, rü nhanagürü: 
“Pa Chamücüx, ¡choxü̃ nangechaü̃! Rü 
marü tá chapuracü, rü tá cuxü̃́ 
chanaxütanü i guxü̃ma”, nhanagürü. 
30 —Notürü ga jema jatü rü tama nüxü̃ 
nacuáxchaü̃ ga jema ore. Rü 
pocupataü̃gu tüxü̃ napocuama 
nhu̱xmata nüxü̃́ tanaxütanü ga jema 
tümaãrü ngetanü. 31 —Rü jexguma togü 
ga jema ãẽ̱xgacüarü duü̃xü̃gü nüxü̃ 
daugügu ga jema ngupetüxü̃, rü poraãcü 
naãẽwa nangu̱x ga jema naxüxü̃ ga jema 
jatü. Rü norü corixü̃tawa naxĩ rü nüxü̃ 
najarüxugüe ga guxü̃ma ga jema 
ngupetüxü̃. 32 —Rü jexguma ga jema 
ãẽ̱xgacü rü nanamu ga norü churaragü 
na naxü̃tawa nagagüãxü̃ca̱x ga jema 
jatü. Rü jexguma naxü̃tawa nanguxgu, 
rü nhanagürü nüxü̃: 
“Wüxi i chixexü̃ i chorü duü̃xü̃ cuixĩ. 
Chama rü cuxü̃́ nüxü̃ changechaü̃ ga 
jema choxü̃́ cungetanüxü̃, erü choxü̃ 
cuca̱a̱xü̃ na tama cuxü̃ chapocuxü̃ca̱x. 
33 —Rü cuma rü chita nüxü̃́ nüxü̃ 
cungechaü̃ i ngẽma cumücü i cuxü̃́ 
nangetanüxü̃, jexgumarüü̃ ga chama rü 
cuxü̃́ nüxü̃ na changechaü̃xü̃rüü̃ ga jema 
choxü̃́ cungetanüxü̃”, nhanagürü nüxü̃. 
34 —Rü poraãcü nanuxũchi ga jema 
ãẽ̱xgacü. Rü norü churaragüxü̃ namu na 
napocugüãxü̃ca̱x ga jema jatü nhu̱xmata 
guxü̃ nüxü̃́ naxütanü ga jema nüxü̃́ 
nangetanüxü̃ —nhanagürü ga 
Ngechuchu. 35 Rü nhu̱xmachi nhanagürü 
ta: —Rü ngẽxgumarüü̃ tá pemaã nanaxü 
ja Chaunatü ja dauxü̃gucü i ngẽxguma 
tama wüxichigü aixcuma pemücügüaxü̃́ 
nüxü̃ pengechaü̃gügu —nhanagürü. 
 
Ngechuchu namaã nangúexẽẽtae 
 
na tama namexü̃ na texé 
 
tümama̱xü̃ ítáxü̃ 
(Mr 10.1-12; Lc 16.18) 
 
19
  
1 Rü jema nhaxguwena ga 
Ngechuchu rü inaxũãchi ga 
Gariréaarü naãnewa. Rü natü ga 
Judã́ũãrü tocutüwa naxũ ga Judéaarü 
naãnewa. 2 Rü muxü̃ma ga duü̃xü̃gü 
nawe narüxĩ, rü nüma ga Ngechuchu rü 
jéma nanameẽxẽẽ ga jema iḏaaweexü̃. 
3 Rü Ngechuchuca̱x naxĩ ga nhuxre ga 
Parichéugü, rü nüxna nacagü rü 
nhanagürügü: —¿Cuxca̱x namexü̃ i wüxi 
i jatü na ínatáxma̱xmarexü̃ ega ṯacü rü 
chixexü̃ taxü̱xgu ja naxma̱x? 
—nhanagürügü. Rü jemaãcü nüxna 
nacagü jerü Ngechuchuxü̃ chixexü̃gu 
nanguxẽẽgüchaü̃. 4 Rü Ngechuchu 
nanangãxü̃ rü nhanagürü: —¿Taguma 
e̱xna nawa pengúe i ngẽma Tupanaãrü 
ore i ümatüxü̃ i nüxü̃ ixuxü̃ ga noxri 
Tupana naxü̱xgu ga duü̃xü̃gü, rü jatüxü̃ 
rü ngecüxü̃ na naxüxü̃? 5 —Rü 
nhanagürü ga Tupana: 
“Rü ngẽmaca̱x ja jatü rü tá nanatü 
rü naẽna nixũgachi na 
nama̱xmaã inaxã́ũxü̃ca̱x. Rü 
ngẽmaãcü i ngẽma taxre rü 
nhama wüxitama i duü̃xü̃rüü̃ tá 
nixĩgü”. 
MATEU 18 
,  
19 
O Novo Testamento na língua ticuna do Brasil, 2da ed. ©2009, Liga Bíblica
57 
6 —Rü nhu̱xmachi tama taxre nixĩ, rü 
wüxitama nixĩ. Rü ngẽmaca̱x 
taxucürüwa texé nügüna 
tajaxĩgachitanüxẽẽ i ngẽma taxre i 
Tupana nügüna mugüxü̃ —nhanagürü. 
7 Rü jexguma Ngechuchuna nacagü rü 
nhanagürügü: —¿Tü̱xcüü̃ nixĩ ga Muĩsé 
ga duü̃xü̃gümaã nüxü̃ jaxuxü̃ rü 
ngẽxguma texé tümama̱xü̃ ítáxchaü̃gu 
rü name nixĩ i wüxi i popera i 
ta̱xgüpane ngĩxna taxã, rü nhu̱xmachi 
ngĩxü̃ ítata̱x? nhaxü̃ —nhanagürügü. 
8 Rü Ngechuchu nanangãxü̃, rü 
nhanagürü nüxü̃: —Pegagu nixĩ ga 
Muĩsé ga tama pexna nachúxãxü̃ na 
pexma̱xü̃ ípetáxü̃. Jerü nüma nüxü̃ 
nacua̱x na tama aixcuma pejaxõgüxü̃. 
Notürü noxriarü ügügu rü tama 
jemaãcü nixĩ. 9 —Rü chama pemaã nüxü̃ 
chixu rü tama name na texé tümama̱xü̃ 
ítáxü̃ ega tama naĩ ja jatümaã 
nangẽãẽxü̃gagu jixĩgu. Rü ngẽxguma chi 
jima jatü rü nhu̱xmachi naĩ i ngemaã 
naxãxma̱xgu, rü chixexü̃ naxü, rü 
nhama naĩ i ngemaãmare nangẽãẽxü̃rüü̃ 
nixĩ. Rü texé ja ngĩmaã ãmaxẽ i ngẽma 
nge i ngĩte ngĩxü̃ íta̱xcü, rü nhama naĩ i 
ngemaãmare itapexü̃rüü̃ tixĩ 
—nhanagürü ga Ngechuchu. 10 Rü 
nhu̱xmachi ga norü ngúexü̃gü rü 
nhanagürügü nüxü̃: —Ega ngẽmaãcü 
jixĩgu rü name nixĩ i noxtacüma tama 
naxãma̱x ja jatü rü tama ixãte i nge 
—nhanagürügü. 11 Rü Ngechuchu norü 
ngúexü̃güxü̃ nangãxü̃ rü nhanagürü: 
—Taxucürüwa guxü̃ma i duü̃xü̃gü nüxü̃ 
nacua̱x i ṯacüchiga na jiĩxü̃ i ngẽma 
ngu̱xẽẽtae. Notürü jíxema Tupana tüxü̃ 
nüxü̃ cua̱xẽẽ́xẽxĩcatama tixĩ ja nüxü̃ 
cua̱xgüxe. 12 —Rü nangẽxma i 
nagúxü̃raü̃xü̃ i guxchaxü̃ na tama 
naxãma̱xü̃ca̱x ja jatü. Erü nümaxü̃ i jatü 
rü woetama taxucürüwa naxãma̱x erü 
norü bucüma nangepü̱xüchare. Rü 
nümaxü̃ i jatü rü taxucürüwa naxãma̱x 
erü najaxpü̱xücharee. Rü togü tama 
naxãma̱x erü Tupanaãrü 
ngúchaü̃xĩcatama naxügüchaü̃. Rü texé 
ja ngẽmaãcü maxchaü̃xẽ rü marü name 
i ngẽmaãcü tamaxü̃ —nhanagürü ga 
Ngechuchu. 
 
Ngechuchu rü meã 
buxü̃güxü̃ najaxu 
 
(Mr 10.13-16; Lc 18.15-17) 
13 Rü duü̃xü̃gü rü Ngechuchuxü̃tawa 
nanagagü ga nhuxre ga buxü̃gü na 
Ngechuchu nüxü̃ ingõgüxü̃ca̱x rü namaã 
najumuxẽxü̃ca̱x. Notürü ga 
Ngechuchuarü ngúexü̃gü rü inanaxügüe 
ga na jangagüãxü̃ ga jema duü̃xü̃gü ga 
Ngechuchuxü̃tawa buxü̃güxü̃ gagüxü̃. 
14 Notürü ga Ngechuchu rü nhanagürü 
nüxü̃ ga norü ngúexü̃gü: —Marü name i 
chauxü̃tawa naxĩ i buxü̃gü. ¡Rü tãṹ i 
nüxna penachu̱xuxü̃! Erü Tupana 
ãẽ̱xgacü íixĩxü̃wa rü tümaca̱x nixĩ ja 
jíxema nhaã buxü̃gürüü̃ meã jaxõgüxe 
—nhanagürü. 15 Rü nhu̱xmachi ga 
Ngechuchu rü jema buxü̃güétü 
naxüme̱x. Rü jemawena inaxũãchi ga 
jéma. 
 
Wüxi ga ngextü̱xücü 
ga dĩẽruã̱xü̃chicü 
Ngechuchumaã nidexa 
 
(Mr 10.17-31; Lc 18.18-30) 
16 Rü wüxi ga ngextü̱xücü rü 
Ngechuchuxü̃tawa nangu, rü nüxna 
naca, rü nhanagürü: —Pa Ngúexẽẽruü̃ 
MATEU 19 
O Novo Testamento na língua ticuna do Brasil, 2da ed. ©2009, Liga Bíblica
58 
ja Mecüx, ¿ṯacü tá chaxüxü̃ na 
chanajaxuxü̃ca̱x i maxü̃ i taguma gúxü̃? 
—nhanagürü. 17 Rü Ngechuchu 
nanangãxü̃ rü nhanagürü nüxü̃: 
—¿Tü̱xcüü̃ “Mecü” nhacurügü choxü̃? 
Erü Tupanaxĩcatama nixĩ ja mecü ixĩcü, 
rü nataxuma i to i mecü ixĩxü̃. Notürü 
ngẽxguma cunajauxchaü̃gu i maxü̃ i 
taguma gúxü̃, rü ¡naga naxĩnü i 
Tupanaãrü mugü! —nhanagürü. 18 Rü 
jexguma ga guma ngextü̱xücü rü 
nhanagürü: —¿Ngẽxü̃rüüxü̃ tá nixĩ i 
Tupanaãrü mugü i naga chaxĩnüxü̃? 
—nhanagürü. Rü Ngechuchu nanangãxü̃ 
rü nhanagürü nüxü̃: —¡Tãũxü̃táma 
cumáẽta, rü tãũxü̃táma naĩ i ngemaã 
icupe, rü tãũxü̃táma cungĩ́ta̱a̱x, rü 
tãũxü̃táma doraxü̃ cuixu i togüchiga! 
19 —¡Rü tümaga naxĩnü ja cunatü rü 
cue, rü nüxü̃ nangechaü̃ i cumücügü 
ngẽma na cugü cungechaü̃xü̃rüü̃! 
—nhanagürü. 20 Rü jexguma ga guma 
ngextü̱xücü rü nhanagürü: —Guxü̃ma i 
ngẽma mugü i nüxü̃ cuixuxü̃ rü 
woetama chorü bucüma meã 
chajanguxẽẽ. ¿Rü ṯacü rü to tá chaxü na 
choxü̃́ nangẽxmaxü̃ca̱x i maxü̃ i taguma 
gúxü̃? —nhanagürü. 21 Rü Ngechuchu 
nanangãxü̃ rü nhanagürü nüxü̃: —Ega 
aixcuma Tupanape̱xewa mecü 
cuixĩxchaü̃gu, rü name nixĩ i namaã 
cutaxe i guxü̃ma i curü ngẽmaxü̃gü rü 
togü i ngearü ngẽmaxü̃ã̱xgüxü̃na cunaxã 
i ngẽma curü natanü. Rü ngẽxguma tá 
cuxü̃́ nangẽxma i cuchica i dauxü̃guxü̃ i 
naãnewa. Rü nhu̱xmachi marü name i 
chawe curüxũ —nhanagürü. 22 Notürü 
jexguma jemaxü̃ naxĩnügu ga guma 
ngextü̱xücü rü poraãcü nangechaü̃, jerü 
namuãrü dĩẽruã̱xü̃chi. 23 Rü jexguma ga 
Ngechuchu rü norü ngúexü̃güxü̃ 
nhanagürü: —Aixcuma pemaã nüxü̃ 
chixu rü naguxchaxü̃chi nixĩ na wüxi i 
duü̃xü̃ i dĩẽruã̱xü̃chixü̃ rü Tupana 
ãẽ̱xgacü íixĩxü̃wa na nanguxü̃. 24 —Rü 
aixcuma pemaã nüxü̃ chixu rü nhama 
wüxi i cameru na taxucürüwama wüxi 
ja ucumaxẽtüwa naxüpetüxü̃ãrü jexera 
narüguxchamaẽ naxca̱x i wüxi i duü̃xü̃ i 
dĩẽruã̱xü̃chixü̃ na jaxücuxü̃ i ngextá 
Tupana ãẽ̱xgacü íixĩxü̃wa —nhanagürü. 
25 Rü jexguma jemaxü̃ naxĩnüẽgu ga 
norü ngúexü̃gü rü poraãcü 
naḇaixãchiãẽgü. Rü nügüna nacagüe rü 
nhanagürügü: —¿Rü texé tá e̱xna tixĩ ja 
najaxúxe i maxü̃ i taguma gúxü̃? 
—nhanagürügü. 26 Rü Ngechuchu nüxü̃ 
nadawenü rü nhanagürü nüxü̃: 
—Duü̃xü̃gü rü taxuacüma nügü 
namaxẽẽ, notürü Tupanaãxü̃́ rü 
natauxcha na namaxẽxẽẽãxü̃ 
—nhanagürü. 27 Rü jexguma ga Pedru rü 
nhanagürü nüxü̃: —Pa Corix, toma rü 
marü ítanawogü ga guxü̃ma ga torü 
jemaxü̃gü na cuwe tarüxĩxü̃ca̱x. ¿Rü 
ṯacü tá nixĩ i torü natanü i nhu̱xmax? 
—nhanagürü. 28 Rü Ngechuchu 
nanangãxü̃ rü nhanagürü nüxü̃: 
—Aixcuma pemaã nüxü̃ chixu rü ngẽma 
ngunexü̃ i Tupana nagu 
nangexwacaxü̃xẽẽxü̃ i guxü̃ma, rü 
chama rü ãẽ̱xgacü ja tacü tá chixĩ. Rü 
chorü tochica i mexẽchixü̃wa tá 
charüto. Rü pema i 12 i chorü ngúexü̃gü 
na chawe perüxĩxü̃ rü pema rü tá ta 
pexü̃́ nangẽxma i perü tochicaxü̃ i 
mexẽchixü̃ i chauxü̃tawa. Rü ngẽ́ma tá 
perütogü na norü maxü̃chigaca̱x nüxü̃ 
peicagüxü̃ i guxü̃ma i Judéugü. 29 Rü 
guxãma ja jíxema tümapata chauxca̱x 
MATEU 19 
O Novo Testamento na língua ticuna do Brasil, 2da ed. ©2009, Liga Bíblica
59 
ítáxe, rü e̱xna tümaẽneẽgü rü 
tümaẽja̱xgüxü̃ chauxca̱x ítáxe, rü e̱xna 
tümanatü rü tümaẽxü̃ chauxca̱x ítáxe, 
rü e̱xna tümama̱x rü tümaxãcügüxü̃ rü 
tümaãrü naãne chauxca̱x ítáxe, rü 100 
e̱xpü̱xcüna i ngẽma noxri tüxü̃́ 
ngẽxmaxü̃ãrü jexera tá tajaxu. Rü naẽ́tü 
tá tanajaxu i maxü̃ i taguma gúxü̃. 
30 —Notürü muxü̃ma i nümaxü̃ i nhama 
i naãnewa duü̃xü̃gü wixpe̱xewa 
ügüxẽẽxü̃, rü dauxü̃guxü̃ i naãnewa rü 
Tupana tá wixweama nanaxügüxẽẽ. Rü 
muxü̃ma i nümaxü̃ i nhama i naãnewa 
duü̃xü̃gü wixweama ügüxẽẽxü̃, rü 
dauxü̃guxü̃ i naãnewa rü Tupana tá 
wixpe̱xewa nanaxügüxẽẽ. 
 
Cua̱xruü̃ ga puracütanüxü̃gu ixuxü̃ 
 
20
  
1 —Rü ngẽma Tupana ãẽ̱xgacü 
íixĩxü̃wa rü nhama wüxi ga 
uwanecüarü jora ga pa̱xmama norü 
puracütanüxü̃ ta jadaucürüü̃ nixĩ. 2 Rü 
jema puracütanüxü̃maã nanamexẽẽ na 
wüxitachinü ga dĩẽrugu nüxü̃́ na 
naxütanüãxü̃ca̱x ga wüxichigü ga 
ngunexü̃gu. Rü nhu̱xmachi naãnewa 
nanamugü na jéma japuracüexü̃ca̱x. 
3 —Rü jixcama ga 9 arü ngoragu rü 
ínajadau ga ngextá jatügü ga puracüca̱x 
daugüxü̃ íngutaque̱xegüxü̃xü̃wa. Rü 
jexma nüxü̃ najangau ga nhuxre ga 
jatügü ga ngearü puracüã̱xgüxü̃. 4 —Rü 
nhanagürü nüxü̃: 
“¡Ngẽ́ma chorü uwanecüwa 
pejapuracüe! Rü meã tá pexü̃́ 
chanaxütanü”, nhanagürü. Rü nümagü 
rü jéma naxĩ. 5 —Rü jema uwanecüarü 
jora rü tocuchigu rü wenaxãrü togü ga 
puracütanüxü̃ ta najadau. Rü 
tamaẽ̱xpü̱xarü ngoragu ga jáuanecü rü 
wenaxãrü jexgumarüü̃ ta najadau. 
6 —Rü jixcama ga wüxime̱ẽ̱xpü̱xarü 
ngoragu ga jáuanecü rü wenaxãrü 
ínajadau ga ngextá jatügü ga puracüca̱x 
daugüxü̃ íngutaque̱xegüxü̃xü̃wa. Rü 
jexma nüxü̃ najangau ga nhuxre ga togü 
ga jatügü ga ngearü puracüã̱xgüxü̃. Rü 
nhanagürü nüxü̃: 
“¿Tü̱xcüü̃ i pema rü nuxã 
perüchomare i guxü̃ i nhama i 
ngunexü̃gu, rü tama pepuracüe?” 
nhanagürü. 7 —Rü nümagü 
nanangãxü̃gü, rü nhanagürügü nüxü̃: 
“Tama tapuracüe erü taxúema toxca̱x 
tadau na tüxü̃́ tapuracüexü̃ca̱x”, 
nhanagürügü. Rü jexguma ga jema 
naãneãrü jora rü nhanagürü nüxü̃: 
“¡Pema rü ta ngẽ́ma chorü 
uwanecüwa pexĩ rü pejapuracüe! Rü 
meã tá pexü̃́ chanaxütanü”, nhanagürü. 
8 —Rü jexguma marü nachütagu rü jema 
naãneãrü jora, rü naxca̱x naca ga norü 
puracütanüxü̃ãrü daruü̃, rü nhanagürü 
nüxü̃: 
“¡Naxca̱x naca i ngẽma puracütanüxü̃. 
Rü nüxĩra nüxü̃́ naxütanü i ngẽma 
wixwenaxü̃chima ngẽ́ma ĩxü̃, rü nawa 
tá icujacua̱xẽẽ i ngẽma nüxĩra ngẽ́ma 
puracüexü̃!” nhanagürü. 9 —Rü jéma 
naxĩ ga jema puracütanüxü̃ ga 
wüxime̱ẽ̱xpü̱xarü ngoragu ga jáuanecü 
puracüwa ĩxü̃. Rü wüxichigü ngĩxü̃ 
najauxgü ga wüxitachinü ga dĩẽru. 
10 —Rü jemawena rü jéma naxĩ ga jema 
nüxĩrama puracüexü̃ ga puracütanüxü̃. 
Rü nümagü nagu naxĩnüẽgu rü jexera tá 
ngĩxü̃ najauxgü ga dĩẽru, notürü 
nümagü rü ta ngĩxü̃ najauxgü ga 
wüxitachinütama ga dĩẽru ga 
wüxichigü. 11 —Rü jexguma ngĩxü̃ 
MATEU 19 
,  
20 
O Novo Testamento na língua ticuna do Brasil, 2da ed. ©2009, Liga Bíblica
60 
najauxgügu rü inanaxügüe ga chixri na 
jadexagüxü̃ nachigagu ga jema 
naãneãrü jora. 12 —Rü nhanagürügü: 
“Jixema rü guxü̃ i ngunexü̃gu 
üa̱xcüxetüwa tapuracüe, notürü i nhaã 
puracütanüxü̃ i wixwenaxü̃chi íngugüxü̃ 
rü wüxi i ngoratama napuracüe. Notürü 
ngẽma tüxü̃́ naxütanüãxü̃́ẽ̱xpü̱xtama 
nüxü̃́ nanaxütanü”, nhanagürügü. 
13 —Notürü ga jema uwanecüarü jora 
nanangãxü̃, rü nhanagürü nüxü̃ ga wüxi 
ga jema puracütanüxü̃: 
“Pa Chamücüx, tama cuxü̃́ changĩ̱
x. 
¿Tama e̱xna i wüxitachinügu jiĩxü̃ ga 
chamaã cunamexẽẽxü̃ na cuxü̃́ 
chanaxütanüxü̃ i ngẽma puracü? 
14 —¡Nhaã i curü dĩẽru, rü íixũ! Rü ngẽma 
puracütanüxü̃ i wüxi i ngoratama 
puracüexü̃, rü chama nüxna ngĩxü̃ 
chaxãxchaü̃ i ngẽma cuxna ngĩxü̃ 
chaxãcüe̱xpü̱x. 15 —¿Tama e̱xna name i 
ngẽma chama chanaxwa̱xexü̃ãcüma 
ngĩmaã na chaxüxü̃ i chorü dĩẽru? ¿Rü 
e̱xna cuixãũxãchi erü ngẽmaãcü 
chamecüma?” nhanagürü. 16 —Rü jíxema 
nhu̱xma duü̃xü̃gü wixweama tüxü̃ 
ügüxẽẽ́xẽ, rü dauxü̃guxü̃ i naãnewa rü 
Tupana tá wixpe̱xewa tüxü̃ naxügüxẽẽ. Rü 
jíxema nhu̱xma duü̃xü̃gü wixpe̱xewa tüxü̃ 
ügüxẽẽ́xẽ rü dauxü̃guxü̃ i naãnewa rü 
Tupana tá wixweama tüxü̃ naxügüxẽẽ. Erü 
Tupana rü muxũchiena naxu, notürü 
noxretama tixĩ ja jíxema tüxü̃ jadexechixe 
—nhanagürü ga Ngechuchu. 
 
Ngechuchu rü wenaxãrü 
nanaxunagü ga norü juxchiga 
 
(Mr 10.32-34; Lc 18.31-34) 
17 Rü jexguma namagu jaxũxgu ga 
Ngechuchu ga Jerucharéü̃wa na naxũxü̃ 
rü noxrüwama naxca̱x naca ga jema 12 
ga norü ngúexü̃gü, rü nhanagürü nüxü̃: 
18 —Pema nüxü̃ pecua̱x na marü 
ingaicaxü̃ na Jerucharéü̃wa ingugüxü̃. 
Rü ngẽ́ma rü duü̃xü̃gü rü tá chixri 
chamaã nachopetü. Rü tá paigüarü 
ãẽ̱xgacügü rü ngúexẽẽruü̃gü i ore i 
mugüwa ngu̱xẽẽtaegüxü̃na tá choxü̃ 
namugü. Rü nümagü rü tá chamaã 
nanaxuegugü na chajuxü̃ca̱x. 19 —Rü tá 
to i nachiü̃ãnecü̱̃ã̱xna choxü̃ namugü. 
Rü ngẽmagü tá nixĩ i chagu 
idauxcüraü̃güxü̃ rü choxü̃ c̱uaixgüxü̃, rü 
nhu̱xmachi tá curuchawa choxü̃ 
nipotagü na ngẽxma chajuxü̃ca̱x. 
Notürü tamaẽ̱xpü̱x i ngunexü̃guwena rü 
tá wenaxãrü chamaxü̃ —nhanagürü. 
 
Wüxi ga ngü̃xẽẽca̱x íica ga Tiagu rü 
Juã́ũãrü mama 
(Mr 10.35-40) 
20 Rü jéma ijexma ga naẽ ga Tiagu rü 
Juã́ũ. Rü jema taxre rü Zebedéu nanegü 
nixĩgü. Rü ngĩma rü Ngechuchuca̱x 
ijaxũ namaã ga jema taxre ga ngĩnegü. 
Rü Ngechuchupe̱xegu ijacaxã́pü̱xü, rü 
wüxi ga ngü̃xẽẽca̱x nüxna ijaca. 21 Rü 
nüma ngĩxna naca, rü nhanagürü: 
—¿Ṯacü nixĩ i cunaxwa̱xexü̃? 
—nhanagürü. Rü ngĩma inangãxü̃ rü 
ngĩgürügü: —Pa Corix, ngẽxguma 
ãẽ̱xgacüxü̃ cuingucuchigu rü 
chanaxwa̱xe i cunamu na wüxi i nhaã 
chaune rü curü tügünecüwawa na 
natoxü̃, rü ngẽma to i curü 
ṯoxwecüwawa na natoxü̃ —ngĩgürügü. 
22 Notürü Ngechuchu ngĩxü̃ nangãxü̃ rü 
nhanagürü: —Pema rü tama nüxü̃ 
pecua̱x na ṯacüca̱x ípec̱axü̃. ¿Namaxã 
chi peporaexü̃ i ngẽma ngúxü̃ i tá choxü̃ 
MATEU 20 
O Novo Testamento na língua ticuna do Brasil, 2da ed. ©2009, Liga Bíblica
61 
üpetüxü̃? —nhanagürü. Rü nümagü 
nanangãxü̃gü rü nhanagürügü: 
—Ngẽmáãcü namaã tá taporae 
—nhanagürügü. 23 Rü Ngechuchu 
nanangãxü̃ rü nhanagürü nüxü̃: 
—Aixcuma tá nixĩ i chauxrüü̃ ngúxü̃ 
peingegüxü̃. Notürü ngẽma chorü 
tügünecüwawa rü chorü ṯoxwecüwawa 
na perütogüxü̃ca̱x, rü tama cha̱xme̱xwa 
nangẽxma na pexna chanaxãxü̃. Rü 
Chaunatüme̱xẽwa nixĩ na nangẽxmaxü̃ i 
ngẽma, rü nüma tá tüxna nanaxã ja 
jíxema tümaca̱x íjiĩxẽ —nhanagürü. 
24 Rü jexguma jemaxü̃ naxĩnüẽgu ga 
jema togü ga 10 ga Ngechuchuarü 
ngúexü̃gü, rü Tiagumaã rü Juã́ũmaã 
nanuẽ. 25 Notürü Ngechuchu naxca̱x 
naca rü nhanagürü nüxü̃: —Pema nüxü̃ 
pecua̱x rü guxü̃ i nachiü̃ãnegüarü 
ãẽ̱xgacügü rü poraãcü nanamu i norü 
duü̃xü̃gü. Rü ngẽma ãẽ̱xgacügü i taxü̃gü 
rü norü duü̃xü̃güarü jora nügü 
nixĩgüxẽẽ. 26 —Notürü tãũxü̃táma 
ngẽmaãcü nixĩ i petanüwa. Rü 
ngẽxguma texé naxwa̱xegu na ãẽ̱xgacü 
tiĩxü̃ i petanüwa, rü name nixĩ i noxri rü 
guxããrü ngü̃xẽẽruü̃ tixĩ. 27 —Rü 
ngẽxguma chi texé i petanüwa 
naxwa̱xegu na tümamücügüeru na tiĩxü̃, 
rü name nixĩ i noxri rü guxü̃ma i 
tümamücügüarü ngü̃xẽẽruü̃ tixĩ. 
28 —Jerü chamatama i Tupana Nane na 
duü̃xü̃xü̃ chiĩxü̃ rü tama togü choxü̃ 
rüngü̃xẽẽxü̃ca̱x nixĩ i núma chaxũxü̃. 
Notürü núma chaxũxü̃ na duü̃xü̃güxü̃ 
charüngü̃xẽẽxü̃ca̱x rü naxca̱x na 
chajuxü̃ca̱x rü ngẽmaãcü 
chanaxütanüxü̃ca̱x na muxü̃ma i 
nümagü rü nüxü̃́ nangẽxmaxü̃ca̱x i 
maxü̃ i taguma gúxü̃ —nhanagürü. 
 
Ngechuchu nanameẽxẽẽ ga 
 
taxre ga ngexetüxü̃ 
(Mr 10. 46-52; Lc 18.35-43) 
29 Rü jexguma Ngechuchu norü 
ngúexü̃gümaã Jericúarü ĩãnewa 
ínachoxü̃gu, rü muxü̃ma ga duü̃xü̃gü nawe 
narüxĩ. 30 Rü jéma namacüwawa narütogü 
ga taxre ga ingexetüxü̃. Rü jexguma nüxü̃ 
naxĩnüẽgu na Ngechuchu jéma üpetüxü̃, rü 
tagaãcü Ngechuchuna nacagüe, rü 
nhanagürügü: —Pa Corix, Pa 
Dawítanüxü̃x, ¡Cuxü̃́ tangechaü̃tümüü̃gü! 
—nhanagürügü. 31 Rü jema duü̃xü̃gü ga 
Ngechuchuwe rüxĩxü̃ rü najangagü na 
ijanangea̱xgüxü̃ca̱x. Notürü nümagü ga 
jema ingexetüxü̃ rü jexeraãcü 
Ngechuchuna nacagüe, rü nhanagürügü: 
—Pa Corix, Pa Dawítanüxü̃x, ¡cuxü̃́ 
tangechaü̃tümüü̃gü! —nhanagürügü. 32 Rü 
jexguma ga Ngechuchu rü jexma 
najachiãchi rü naxca̱x naca ga jema 
ingexetüxü̃. Rü nüxna naca rü nhanagürü: 
—¿Ṯacü i penaxwa̱xexü̃ na pexca̱x 
chanaxüxü̃? —nhanagürü. 33 Rü nümagü 
nanangãxü̃gü rü nhanagürügü: —Pa Corix, 
tanaxwa̱xe na toxü̃ cuidauchitanügüxẽẽxü̃ 
—nhanagürügü. 34 Rü jexguma ga 
Ngechuchu rü nüxü̃́ nangechaü̃tümüü̃gü, 
rü naxẽtügügu ningõgü. Rü jexgumatama 
nidauchigü, rü Ngechuchuwe narüxĩ. 
 
Jerucharéü̃gu naxücu ga 
Ngechuchu 
(Mr 11.1-11; Lc 19.28-40; 
 
Ju 12.12-19) 
 
21
  
1 Rü jexguma marü 
jangaicagügu ga Jerucharéü̃wa 
na nangugüxü̃, rü nawa nangugü ga 
guma ĩãne ga Bechagué ga 
MATEU 20 
,  
21 
O Novo Testamento na língua ticuna do Brasil, 2da ed. ©2009, Liga Bíblica
62 
Oriwéranecüarü ma̱xpǘneãrü 
ngaicamana jexmane. Rü Ngechuchu 
nanamu ga taxre ga norü ngúexü̃gü. 2 Rü 
nhanagürü nüxü̃: —¡Gua tórü 
to̱xma̱xtawa ngẽxmane ja ĩãnexãcüwa 
pexĩ! Rü ngẽxma tá nüxü̃ pejangau i 
wüxi i cowaru i ngexü̃ i ngẽxma 
ngaxü̃xü̃ namaã i wüxi i naxãcü i jatüxü̃ 
i naxü̃tagu irüxã́ũxü̃. ¡Rü pejawẽxü̃, rü 
nuã chauxca̱x penagagü! 3 Rü ngẽxguma 
texé pexna caxgu na ṯacüca̱x 
pejawẽxü̃xü̃, ¡rü tümamaã nüxü̃ peixu 
rü nhapegügü: 
“Torü cori nanaxwa̱xegü, notürü paxa 
tá nanawoeguxẽẽ”, nhapegügü tüxü̃! 
—nhanagürü. 4 Rü jema naxüpetü jerü 
jemaãcü Tupana najanguxẽẽ ga norü 
ore ga nuxcümaxü̃xü̃ ga norü orearü 
uruü̃ ümatüxü̃ ga nhaxü̃: 
   5 “¡Jerucharéü̃cü̱̃ã̱xgümaã nüxü̃ peixu 
rü nhapegü: ‘¡Dücax ja perü 
ãẽ̱xgacü ja nuã pexü̃tawa ũcü! 
Rü nüma rü wüxi i ngẽxü̃rüüxü̃ 
i duü̃xü̃rüü̃ ínangu, rü wüxi i 
cowaruacüétügumare 
naxaunagü’!” 
nhanagürü ga jema ore. 6 Rü jexguma ga 
jema taxre ga norü ngúexü̃gü rü jéma 
naxĩ, rü nanaxügü ga jema Ngechuchu 
namaã nüxü̃ ixuxü̃. 7 Rü 
Ngechuchuxü̃tawa nanagagü ga jema 
cowarugü. Rü jema norü ngúexü̃gü rü 
naxchirumaã nanac̱ẖatagü ga jema 
cowaruxacü, rü nhu̱xmachi ga 
Ngechuchu rü natagu naxaunagü. 8 Rü 
jema muxü̃ma ga duü̃xü̃gü ga nawe 
rüxĩxü̃ rü naxchirumaã najac̱ẖamatanü 
ga nama. Rü togü rü naĩxã́tü ta nadaü̃gü 
rü jemamaã najac̱ẖamatanü ga nama. 
9 Rü jema duü̃xü̃gü ga nape̱xegu ãgüxü̃, 
rü jema togü ga wixweama ãgüxü̃, rü 
tagaãcü nhanagürügü: —¡Namexẽchi ja 
daa ãẽ̱xgacü ja Dawítanüxü̃! ¡Rü 
namexẽchi ja jima Tupanaẽ́gagu núma 
ũcü! ¡Rü cuxü̃ tataxẽẽgü, Pa Tonatü ja 
Dauxü̃gucüx! —nhanagürügü. 10 Rü 
jexguma Ngechuchu Jerucharéü̃wa 
ixücuxgu, rü guxü̃ma ga jema ĩãnecü̱̃ã̱x 
rü nanaxi̱xãchiãẽgü, rü nhanagürügü: 
—¿Texe nixĩ ja daa? —nhanagürügü. 
11 Rü jema Ngechuchuwe rüxĩxü̃ ga 
duü̃xü̃gü rü nanangãxü̃gü rü 
nhanagürügü: —Daa nixĩ ja Tupanaãrü 
orearü uruü̃ ja Ngechuchu ja 
Gariréaanewa ngẽxmane ja ĩãne ja 
Nacharétucü̱̃ã̱x ixĩcü —nhanagürügü. 
 
Ngechuchu rü tupauca ga 
taxü̃newa ínanawoxü̃ ga 
 
duü̃xü̃gü ga jéma taxegüxü̃ 
(Mr 11.15-19; Lc 19.45-48; 
 
Ju 2.13-22) 
12 Rü tupauca ga taxü̃negu naxücu ga 
Ngechuchu, rü ínanawoxü̃ ga jema jéma 
ṯacümaã taxegüxü̃ rü naxca̱x taxegüxü̃. 
Rü nanawoegu ga norü mechagü ga 
jema duü̃xü̃gü ga jéma dĩẽrumaã 
taxegüxü̃ rü muxtucugümaã taxegüxü̃. 
13 Rü nhanagürü nüxü̃ ga jema duü̃xü̃gü: 
—Tupanaãrü ore i ümatüxü̃wa rü 
nhanagürü: 
“Chapata rü jumuxẽpataü̃ nixĩ”. 
Notürü pema rü ngĩ́ta̱a̱xgüxü̃pataü̃ 
pejaxĩxẽẽ —nhanagürü. 14 Rü jéma 
tupauca ga taxü̃newa rü Ngechuchuca̱x 
naxĩ ga nhuxre ga ingexetügüxü̃ rü 
ichixeparagüxü̃. Rü Ngechuchu 
nanameẽxẽẽ. 15 Notürü ga paigüarü 
ãẽ̱xgacügü rü ngúexẽẽruü̃gü ga ore ga 
mugüwa ngu̱xẽẽtaegüxü̃, rü nüxü̃ 
MATEU 21 
O Novo Testamento na língua ticuna do Brasil, 2da ed. ©2009, Liga Bíblica
63 
nadaugü ga jema mexü̃gü ga taxü̃gü ga 
Tupanaãrü poramaã naxüxü̃ ga 
Ngechuchu rü buxü̃güxü̃ naxĩnüẽ ga na 
nhagüxü̃: —¡Namexẽchi ja daa ãẽ̱xgacü 
ja Ngechuchu ja Dawítanüxü̃! 
—nhagüxü̃. Rü jemaca̱x ga jema 
ãẽ̱xgacügü rü nanuẽ. 16 Rü nhanagürügü 
Ngechuchuxü̃: —¿Nüxü̃ cuxĩnüxü̃ i 
ngẽma buxü̃gü namaã idexagüxü̃? 
—nhanagürügü. Rü Ngechuchu 
nanangãxü̃, rü nhanagürü: —Ngü̃, nüxü̃ 
chaxĩnü. ¿Notürü taguma e̱xna nawa 
pengúe i Tupanaãrü ore i ümatüxü̃ i 
nhaxü̃: 
“Rü ngẽma buxü̃gü i íraxü̃chixü̃ rü 
õxchanagü rü tá ta cuxü̃ 
nicua̱xüü̃gü”, 
nhaxü̃? —nhanagürü. 17 Rü jexguma ga 
Ngechuchu rü nüxna jéma nixũ, rü 
nhu̱xmachi ínaxũxũ ga guma ĩãnewa. 
Rü ĩãne ga Betániãwa naxũ, rü jexma 
najape. 
 
Ngechuchu rü ori ga figuera ga 
ngearü oṍxü̃maã chixexü̃ naxuegu 
 
(Mr 11.12-14, 20-26) 
18 Rü moxü̃ãcü ga pa̱xmama rü 
jexguma wenaxãrü Jerucharéü̃ca̱x 
nataegugu ga Ngechuchu rü nataija. 
19 Rü namacüwawa nüxü̃ nadau ga wüxi 
ga ori ga figuera. Rü naxca̱x nixũ, 
notürü taxuü̃ma ga norü oxü̃ inajangau, 
rü naã́tüxü̃xĩcatama inajangau. Rü 
jemaca̱x nhanagürü nüxü̃ ga jema ori: 
—Rü tagutáma wena cuxo̱x, 
—nhanagürü. Rü jexgumatama 
narüṉẖexẽ ga jema ori. 20 Rü jexguma 
jemaxü̃ nadaugügu ga norü ngúexü̃gü, 
rü naḇaixãchiãẽgü. Rü Ngechuchuna 
nacagüe rü nhanagürügü: —¿Rü 
nhuxãcü i nhaã ori i paxama 
naṉẖexẽxü̃? —nhanagürügü. 21 Rü 
Ngechuchu nanangãxü̃ rü nhanagürü: 
—Aixcuma pemaã nüxü̃ chixu rü 
ngẽxguma chi meã pejaxõgügu rü tama 
ngẽma figueramaã chaxüxü̃xĩca chi 
pexü. Notürü jexeraxü̃ chi pexü. Rü 
ngẽxguma chi daa ma̱xpǘnemaã nüxü̃ 
peixuxgu na jaxũgachixü̃ca̱x rü taxtü i 
taxü̃chiüwa naxũxü̃ca̱x, rü pega chi 
naxĩnü. 22 Rü guxü̃ma i ṯacü i naxca̱x 
ípec̱axü̃ i perü jumuxẽwa, rü tá 
penajauxgü ega aixcuma 
pejaxõgüãcüma naxca̱x ípecaxgu. 
 
Ngechuchuna nacagüe na texéarü 
oregagu tupauca ga taxü̃newa 
nangu̱xẽẽtaexü̃ 
(Mr 11.27-33; Lc 20.1-8) 
23 Rü Ngechuchu rü tupauca ga 
taxü̃negu naxücu. Rü jexguma jéma 
ínangu̱xẽẽtaejane rü naxca̱x naxĩ ga 
paigüarü ãẽ̱xgacügü rü togü ga 
ãẽ̱xgacügü ga jaguã̱xgü. Rü 
Ngechuchuna nacagüe rü nhanagürügü: 
—¿Rü texéarü mugagu nixĩ i cunaxüxü̃ i 
ngẽma núma cuxüxü̃? ¿Rü texé cuxü̃ 
tamu na cunaxüxü̃ca̱x i ngẽma? 
—nhanagürügü. 24-25 Rü Ngechuchu 
nanangãxü̃ rü nhanagürü: —Chama rü 
tá ta pexna chaca, rü ngẽxguma choxü̃ 
pengãxü̃gu i ngẽma pexna naxca̱x 
chac̱axü̃, rü chama rü tá ta pemaã nüxü̃ 
chixu na ngẽxü̃rüüxü̃ i ãẽ̱xgacü na 
choxü̃ muxü̃ na nuã changu̱xẽẽtaexü̃. 
¿Rü texé tanamu ga Juã́ũ na duü̃xü̃güxü̃ 
ínabaiü̃xẽẽxü̃ca̱x? ¿Pexca̱x rü Tupana 
jiĩxü̃ ga namucü rü e̱xna duü̃xü̃gümare? 
—nhanagürü. Rü jexguma ga jema 
ãẽ̱xgacügü rü inanaxügüe ga nügümaã 
MATEU 21 
O Novo Testamento na língua ticuna do Brasil, 2da ed. ©2009, Liga Bíblica
64 
na japoragatanücüüxü̃. Rü 
nügümaãtama nhanagürügü: —¿Nhuxũ 
nhagügüxü̃ tá? Erü ngẽxguma chi nüxü̃ 
ixuxgu na Tupana núma namuxü̃ rü 
nüma rü tá nhanagürü tüxü̃: 
“¿Rü tü̱xcüü̃ ga tama nüxü̃́ 
pejaxõgüxü̃?” nhanagürü tá. 26 —Rü 
ngẽxguma chi nüxü̃ ixuxgu na 
jatügümare núma namuxü̃ rü taxca̱x rü 
tá naxãũcüma, erü duü̃xü̃gü tá tüxü̃ 
nadai. Erü nümagü i duü̃xü̃gü rü nagu 
narüxĩnüẽ na Tupana jiĩxü̃ ga Juã́ũxü̃ 
núma mucü —nhanagürügü. 27 Rü 
jemaca̱x Ngechuchuxü̃ nangãxü̃gü rü 
nhanagürügü: —Tama nüxü̃ tacua̱x ga 
texé núma na namuxü̃ ga Juã́ũ ga 
baiü̃xẽẽruü̃ —nhanagürügü. Rü jexguma 
ga Ngechuchu rü nhanagürü nüxü̃: 
—Chama rü tá ta tãũxü̃táma pemaã 
nüxü̃ chixu na texé choxü̃ muxü̃ na 
chanaxüxü̃ i ngẽma choxna naxca̱x 
pec̱axü̃ —nhanagürü. 
 
Cua̱xruü̃ ga taxre ga 
 
nanegügu ixuxü̃ 
28 Rü nhanagürü ta ga Ngechuchu 
—¿Nhuxũ nhapegüxü̃ naxca̱x i nhaã ore 
i tá pemaã nüxü̃ chixuxü̃? Rü wüxi ga 
jatü rü nüxü̃́ najexma ga taxre ga nane. 
Rü wüxi ga guma nanemaã nüxü̃ nixu 
rü nhanagürü nüxü̃: 
“Pa Chaunex, chanaxwa̱xe i jéa chorü 
uwaarü buxgüwa cujapuracü”, 
nhanagürü. 29 —Rü guma nane 
nanangãxü̃ rü nhanagürü: 
“Choxü̃́ nawa̱xtümüü̃ na ngẽ́ma 
chaxũxü̃”, nhanagürü. Notürü ga 
jixcamaxü̃ra rü nagu narüxĩnü rü 
düxwa jéma najapuracü. 30 —Rü jixcüra 
ga guma nanatü rü naĩ ga nanexü̃tawa 
naxũ, rü jexgumarüü̃ ta nüxü̃ jema 
nhanagürü. Rü guma nane nanangãxü̃ 
rü nhanagürü: 
“Marü name, Pa Pa, rü ngẽ́ma tá 
chaxũ”, nhanagürü. Notürü tama 
aixcuma jéma naxũ. 31 —Rü nhu̱xma 
chanaxwa̱xe i chamaã nüxü̃ peixu rü 
ngexcürüücü ga guma taxre ga nane ga 
aixcuma naxücü ga jema nanatü 
naxwa̱xexü̃ —nhanagürü. Rü nümagü 
nanangãxü̃gü rü nhanagürügü: —Ga 
guma nüxĩra namuãcü nixĩ ga naga 
ĩnücü —nhanagürügü. Rü jexguma ga 
Ngechuchu rü nhanagürü nüxü̃: 
—Aixcuma pemaã nüxü̃ chixu rü ngẽma 
jatügü i Romaãrü ãẽ̱xgacüca̱x dĩẽru 
ngĩxü̃ dexü̃ rü ngẽma ngexü̃gü i chixri 
maxẽxü̃ tá nixĩ i pexü̃pa nüxĩra 
ichocuxü̃ i ngextá Tupana ãẽ̱xgacü 
íixĩxü̃wa. 32 —Jerü Juã́ũ ga baiü̃xẽẽruü̃ 
rü núma naxũ na pemaã nüxü̃ 
jaxuxü̃ca̱x na nhuxãcü tá na pemaxẽxü̃, 
notürü ga pema rü tama nüxü̃́ pejaxõgü. 
Notürü ga jema jatügü ga Romaãrü 
ãẽ̱xgacüca̱x dĩẽru ngĩxü̃ dexü̃ rü jema 
ngexü̃gü ga chixri maxẽxü̃ rü Juã́ũãxü̃́ 
najaxõgü. Notürü ga pema rü woo nüxü̃ 
na pedaugüxü̃ ga nhuxãcü na 
jaxõgüãxü̃, rü tama nüxü̃ perüxoechaü̃ i 
pecüma i chixexü̃ na pejaxõgüxü̃ca̱x 
—nhanagürü. 
 
Cua̱xruü̃ ga chixexü̃ ga 
puracütanüxü̃gu ixuxü̃ 
(Mr 12.1-12; Lc 20.9-19) 
33 Rü nhanagürü ta ga Ngechuchu: 
—Rü chanaxwa̱xe i iperüxĩnüẽ i nhaã to 
i ore i cua̱xruü̃ i tá pemaã nüxü̃ chixuxü̃. 
Rü najexma ga wüxi ga jatü ga nüxü̃́ 
najexmacü ga wüxi ga norü naãne. Rü 
MATEU 21 
O Novo Testamento na língua ticuna do Brasil, 2da ed. ©2009, Liga Bíblica
65 
jexma nanato ga muxü̃ma ga ori ga 
uwa. Rü nhu̱xmachi ínanapoxegu, rü 
nanaxü ga wüxi ga uwaarü 
jauxtüü̃xü̃chica rü wüxi ga 
dauxü̃taechica. Rü nhu̱xmachi nhuxre 
ga puracütanüxü̃na nüxü̃ nadauxẽẽ. Rü 
namaã nanamexẽẽ na ngãxü̃gu namaã 
ngĩxü̃ jatojexü̃ca̱x ga jema uwatanü. Rü 
nhu̱xmachi ga jema naãneãrü jora rü 
wüxi ga to ga nachiü̃ãne ga jaxü̃guxü̃wa 
naxũ. 34 —Rü jexguma norü uwaarü 
buxgüwa nanguxgu, rü jema naãneãrü 
jora rü jéma nanamugü ga nhuxre ga 
norü duü̃xü̃gü na jema puracütanüxü̃na 
ngĩxca̱x jac̱axü̃ca̱x ga jema uwatanü ga 
nüxna ücü. 35 Notürü ga jema 
puracütanüxü̃gü rü ínanajauxü̃ ga jema 
coriarü duü̃xü̃gü. Rü nanac̱uaixgü ga 
wüxi, rü ga to rü najama̱xü̃chigü, rü ga 
jema to rü nutamaã ínanamuxũchigü. 
36 —Rü jema naãneãrü jora rü wenaxãrü 
noxriarü jexera rümumaẽxü̃ ga norü 
duü̃xü̃gü jéma namugü. Notürü ga jema 
puracütanüxü̃gü rü jema togürüü̃tama 
chixri namaã nachopetü. 37 —Rü düxwa 
ga jema naãneãrü jora rü jéma 
nanexü̃chixü̃ namu jerü nüma nagu 
naxĩnügu rü chi nanega naxĩnüẽ ga 
jema puracütanüxü̃gü. 38 —Notürü 
jexguma jema cori nanexü̃ nadaugügu 
ga jema puracütanüxü̃gü, rü nügümaã 
nhanagürügü: 
“Ngẽmaãrü tá nixĩ i nhaã naãne i 
jixcama. ¡Rü ngĩxã tajama̱xgü na tóxrü 
jiĩxü̃ca̱x!” nhanagürügü. 39 —Rü 
najajauxgü, rü toxnamana nanagagü, rü 
jexma najama̱xgü —nhanagürü. 40 Rü 
jexguma ga Ngechuchu rü jema 
paigüarü ãẽ̱xgacügüna naca rü 
nhanagürü: —¿Rü ngẽxguma ínanguxgu 
i ngẽma naãneãrü jora, rü ṯacü tá jema 
puracütanüxü̃maã naxü? —nhanagürü. 
41 Rü jema ãẽ̱xgacügü rü Ngechuchuxü̃ 
nangãxü̃gü, rü nhanagürügü: —Ngẽma 
naãneãrü jora rü tama nüxü̃́ 
nangechaü̃tümüü̃ãcüma tá nanadai i 
ngẽma puracütanüxü̃gü i chixri maxẽxü̃. 
Rü nhu̱xmachi togü i puracütanüxü̃gü i 
meã namaã ngĩxü̃ itojexü̃ i dĩẽruna tá 
nüxü̃ nadauxẽẽ —nhanagürügü. 42 Rü 
Ngechuchu rü nhanagürü nüxü̃: 
—¿Taguma e̱xna nawa pengúe i 
Tupanaãrü ore i ümatüxü̃? Erü 
ngẽmawa rü nhanagürü: 
“Rü jima nuta ja mecü ja ĩãrü 
üruü̃gü nüxü̃ oechirécü rü 
nhu̱xma rü jimatama nixĩ ja 
Tupana nüxĩra jaxücuchicü na 
namaã inaxügüãxü̃ca̱x ja ĩpata. 
Rü tórü Cori ja Tupana nixĩ ga 
naxücü ga jema, rü nhu̱xma rü 
namexẽchi i taxca̱x”, 
nhanagürü i ngẽma ore. 43 —Rü 
ngẽmaca̱x pemaã nüxü̃ chixu rü woo 
pexca̱xchire̱x na jiĩxü̃ i ngẽma naãne i 
ngextá Tupana ãẽ̱xgacü íixĩxü̃wa, 
notürü pexna tá nanapu. Rü togü i 
duü̃xü̃gü i aixcuma Tupanaga ĩnüẽxü̃na 
tá nanaxã. 44 —Rü jima nuta ega texé 
namaã jarünhaxgu rü tá itapoü̃gü. Rü 
jíxema tümaẽ́tügu nanguxe ja jima nuta, 
rü tá tüxü̃ ninhaĩxmü —nhanagürü ga 
Ngechuchu. 45 Rü jexguma ga paigüarü 
ãẽ̱xgacügü rü Parichéugü nüxü̃ ĩnüẽgu 
ga jema ore ga cua̱xruü̃ ga Ngechuchu 
namaã nüxü̃ ixuxü̃, rü nüxü̃ 
nicua̱xãchitanü ga nachiga na jiĩxü̃ ga 
jema ore. 46 Rü jexgumatama ga jema 
ãẽ̱xgacügü rü Ngechuchuxü̃ 
nijauxgüéga. Notürü taxucürüwama 
MATEU 21 
O Novo Testamento na língua ticuna do Brasil, 2da ed. ©2009, Liga Bíblica
66 
najajauxgü jerü duü̃xü̃güxü̃ namuü̃ẽ, 
jerü nümagü ga duü̃xü̃gü rü najaxõgü 
ga aixcuma Tupanaãrü orearü uruü̃ na 
jiĩxü̃ ga Ngechuchu. 
 
Cua̱xruü̃ ga ngĩgüarü petagu ixuxü̃ 
(Lc 14.15-24) 
 
22
  
1 Rü Ngechuchu rü wenaxãrü 
nanangúexẽẽ. Rü ore ga 
cua̱xruü̃gu namaã najaxu, rü nhanagürü 
nüxü̃: 2 —Rü ngẽma Tupana na ãẽ̱xgacü 
ixĩxü̃ rü nhama wüxi ga nachiü̃ãneãrü 
ãẽ̱xgacü ga naneãrü ngĩgü üchiücürüü̃ nixĩ. 
3 —Rü norü duü̃xü̃güxü̃ namu na naxca̱x 
jac̱axü̃ca̱x ga jema duü̃xü̃gü ga marü 
ü̃paacü nüxna naxuxü̃. Notürü jema 
duü̃xü̃gü ga marü nüxna naxuchiréxü̃ rü 
tama jéma naxĩxchaü̃. 4 —Rü wenaxãrü 
togü ga norü duü̃xü̃güxü̃ jéma namugü. Rü 
nhanagürü nüxü̃: 
“¡Ngẽ́ma pexĩ naxü̃tawa i ngẽma 
duü̃xü̃gü i nüxna chaxuchiréxü̃, rü 
namaã nüxü̃ pejarüxu rü marü íname i 
chorü õna i taxü̃. Rü marü chanadai i 
chorü wocagü i ingüexü̃ rü guxü̃ma 
marü ínamemare. Rü chanaxwa̱xe i 
paxa nuã naxĩ naxca̱x i nhaã chorü 
peta!” nhanagürü. 5 —Notürü jema 
duü̃xü̃gü ga nüxna naxuchiréxü̃ rü tama 
naga naxĩnüẽ. Rü wüxi rü naãnewa 
naxũ, rü ga to rü norü taxepataü̃wa 
naxũ. 6 —Rü ga togü rü jema ãẽ̱xgacüarü 
duü̃xü̃güxü̃ ínajauxü̃ rü najac̱uaixgü 
nhu̱xmata najuexẽẽã. 7 —Rü jexguma ga 
guma ãẽ̱xgacü rü poraãcü nanu. Rü norü 
churaragüxü̃ jéma namugü na 
jadaiãxü̃ca̱x ga jema duü̃xü̃gü ga 
máẽtagüxü̃, rü na jagugüãxü̃ca̱x ga 
guma norü ĩãne. 8 —Rü nhu̱xmachi 
nhanagürü nüxü̃ ga norü duü̃xü̃gü: 
“Guxü̃ma i chorü peta rü marü 
ínamemare. Notürü ga jema duü̃xü̃gü ga 
noxri nüxna chaxuxü̃ rü taxuwama nime 
na nuã naxĩxü̃ca̱x. 9 —¡Rü jéa ĩãnemaü̃ i 
taxü̃wa pexĩ, rü nüxna pejaxu i guxü̃ i 
duü̃xü̃gü i ngẽ́ma nüxü̃ pedauxü̃, na núma 
chorü petawa naxĩxü̃ca̱x!” nhanagürü. 
10 —Rü jema ãẽ̱xgacüarü duü̃xü̃gü rü jéma 
ĩãnemaü̃ i taxü̃wa naxĩ. Rü nüxna 
nixuetanü ga guxü̃ma ga duü̃xü̃gü ga 
mexü̃gü rü chixexü̃gü ga nüxü̃ 
ijangaugüxü̃. Rü jemaãcü duü̃xü̃gümaã 
nanapa ga guma ãẽ̱xgacüpata. 11 —Rü 
jexguma ga guma ãẽ̱xgacü rü nixücu nawa 
ga jema ucapu ga nawa peta naxüxü̃, jerü 
ínajadau ga jema duü̃xü̃gü ga nüxna 
naxuxü̃. Notürü jéma nüxü̃ nadau ga wüxi 
ga jatü ga tama norü nga̱xãẽchirugu icúxü̃. 
12 —Rü nhanagürü nüxü̃: 
“Pa Chamücüx ¿nhuxãcü i nuxã 
cuxücuxü̃ na tama curü nga̱xãẽchirugu 
cuicúxü̃?” nhanagürü. Notürü nüma ga 
jema jatü rü nangea̱xmare. 13 —Rü 
jexguma ga guma ãẽ̱xgacü rü 
nhanagürü nüxü̃ ga jema norü duü̃xü̃gü: 
“¡Meã pejana̱ĩ̱xpara rü 
pejana̱ĩ̱xchacüügü i nhaã jatü, rü jéama 
düxétüwa i poraãcü ínaxẽãnexü̃wa 
pejatá! Rü ngẽ́ma tá narüdoxü rü tá 
nixü̃́xchapüta erü poraãcü tá nüxü̃́ 
nangu̱x”, nhanagürü. 14 —Rü Tupana rü 
muxũchíena naxu, notürü noxretama 
tixĩ ja jíxema aixcuma Tupana tüxü̃ 
idexechixe —nhanagürü ga Ngechuchu. 
 
Ãẽ̱xgacüaxü̃́ dĩẽrumaã 
naxütanüxü̃chiga 
(Mr 12.13-17; Lc 20.20-26) 
15 Rü jexguma ga Parichéugü rü 
nixĩgachi. Rü noxrüwama nügümaã 
MATEU 21 
,  
22 
O Novo Testamento na língua ticuna do Brasil, 2da ed. ©2009, Liga Bíblica
67 
najamexẽẽgü na ṯacü rü oremaã tá 
Ngechuchuna nacagüexü̃ca̱x na 
chixexü̃gu nanguxẽẽgüãxü̃ca̱x rü 
nhu̱xmachi ãẽ̱xgacüxü̃tawa na 
ínaxuaxü̃güãxü̃ca̱x. 16 Rü jemaca̱x 
Ngechuchuxü̃tawa nanamugü ga nhuxre 
ga norü duü̃xü̃gü namaã ga nhuxre ga 
Erudiarü duü̃xü̃gü na jema oremaã 
Ngechuchuna na jacagüexü̃ca̱x. Rü 
jexguma Ngechuchuxü̃tawa nangugügu 
rü nhanagürügü: —Pa Ngúexẽẽruü̃x, 
nüxü̃ tacua̱x rü aixcuma nixĩ i ngẽma 
nüxü̃ cuixuxü̃ i curü ore. Rü aixcuma 
cunangúexẽẽ i duü̃xü̃gü na Tupana 
naxwa̱xexü̃ãcüma namaxẽxü̃ca̱x. Rü 
tama duü̃xü̃gügamare cuxĩnü, erü tama 
norü düxétüxü̃negu cudawenü, notürü 
nacüma nixĩ i cungugüxü̃. 17 —¡Rü 
tomaã nüxü̃ ixu! rü ngẽma dĩẽru ja 
ãẽ̱xgacü ja tacü ja Romacü̱̃ã̱x totanüwa 
jajauxchaü̃xü̃, ¿rü namexü̃ jiĩxü̃ na 
nüxna ngĩxü̃ taxãxü̃ rü e̱xna tama? 
—nhanagürügü. 18 Notürü Ngechuchu 
nüxü̃ nacua̱xama na chixexü̃gu 
naxĩnüẽxü̃ ga jema duü̃xü̃gü, rü 
jemaca̱x nhanagürü nüxü̃: —Pema nixĩ i 
togüpe̱xewa meã pemaxẽnetaxü̃, notürü 
peãẽwa rü chixexü̃gu perüxĩnüẽ. ¿Rü 
tü̱xcüü̃ i chixexü̃gu choxü̃ 
penguxẽẽchaü̃xü̃? 19 —¡Choxü̃ ngĩxü̃ 
pewé i wüxi i dĩẽru i ngĩmaã 
ãẽ̱xgacüaxü̃́ penaxütanücü! 
—nhanagürü. Rü jéma naxü̃tawa ngĩxü̃ 
nangegü ga wüxitachinü ga jema dĩẽru. 
20 Rü jexguma Ngechuchu ngĩxü̃ da̱xgu, 
rü nüxna naca, rü nhanagürü —¿Rü 
texéchicüna̱xã rü texééga nixĩ i ngĩgu 
üxü̃? —nhanagürü. 21 Rü nümagü 
nanangãxü̃gü, rü nhanagürügü: 
—Romacü̱̃ã̱x ja ãẽ̱xgacü ja 
tacüchicüna̱xã nixĩ —nhanagürügü. Rü 
jexguma ga Ngechuchu rü nhanagürü 
nüxü̃: —¡Ãẽ̱xgacüna ngĩxü̃ pexã i ngẽma 
ãẽ̱xgacüarü ixĩcü, rü Tupanana ngĩxü̃ 
pexã i ngẽma Tupanaãrü ixĩcü! 
—nhanagürü. 22 Rü jexguma jema orexü̃ 
naxĩnüẽgu, rü naḇaixãchiãẽgü. Rü 
Ngechuchuna ínixĩ. 
 
Ngechuchuna nacagüe rü ngoxi 
wena táxarü namaxẽ i duü̃xü̃gü 
 
(Mr 12.18-27; Lc 20.27-40) 
23 Rü jematama ngunexü̃gu rü nhuxre 
ga Chaduchéugü rü Ngechuchuxü̃tawa 
naxĩ. Rü nümagü nixĩ ga nagu 
naxĩnüẽxü̃ na juexü̃ rü tagutáma wena 
namaxẽxü̃. Rü jemaca̱x Ngechuchuna 
nacagüe, rü nhanagürügü: 24 —Pa 
Ngúexẽẽruü̃x, Muĩsé nüxü̃ ixuxgu rü 
ngẽxguma wüxi ja jatü naxãma̱x rü 
nangexacüjane naju̱xgu, rü name nixĩ i 
naẽneẽtama ngĩmaã naxãma̱x i ngẽma 
jutecü i naxü̃ma̱x, na ngẽmaãcü 
naxãxãcüxü̃ca̱x nüxü̃́ ja jima naẽneẽ ja 
marü jucü —nhanagürü ga jema ore. 
25 Rü nhanagürügü ta ga Chaduchéugü: 
—Najexma ga totanüwa ga 7 ga 
nügüeneẽ. Rü naxãma̱x ga guma jacü, 
notürü taũta naxãxãcüjane naju. Rü 
jexguma ga naĩ ga naẽneẽ nüxĩ ngĩmaã 
naxãma̱x ga jema ngecü. 26 —Rü guma 
rü ta naju, rü nangexacü. Rü jexguma rü 
naĩ ga naẽneẽ nüxĩ ngĩmaã naxãma̱x. Rü 
jemaãcü gucüma ga guma 7 ga 
nügüeneẽ rü ngĩmaã naxãma̱x ga jema 
nge. Rü gucüma najue taũta 
naxãxãcüjane. 27 —Rü jemawena rü 
ngĩma rü ta iju ga jema nge. 28 —Rü 
ngẽxguma juexü̃ wena maxẽgu, ¿rü 
ngexcürüücü ga guma 7 ga nügüeneẽ 
MATEU 22 
O Novo Testamento na língua ticuna do Brasil, 2da ed. ©2009, Liga Bíblica
68 
naxma̱x tá ijixĩ i ngẽma nge? Jerü 
gucüma ga guma 7 ga nügüeneẽ ngĩmaã 
naxãma̱x —nhanagürügü. 29 Rü jexguma 
ga Ngechuchu rü nanangãxü̃, rü 
nhanagürü: —Pema rü ípetüe erü tama 
nüxü̃ pecua̱x i Tupanaãrü ore i 
ümatüxü̃, rü tama nüxü̃ pecua̱x i 
nhuxãcü ãẽ̱xgacü na jiĩxü̃ ja Tupana. 
30 —Rü ngẽxguma juexü̃ wena maxẽgu 
rü taxúetáma tixãma̱xgü rü e̱xna 
tixãtegü. Erü dauxü̃cü̱̃ã̱x i Tupanaãrü 
orearü ngeruü̃gürüü̃ tá tixĩgü i 
ngẽxguma. 31 —Pema choxna peca i 
juexü̃ãrü dagüchiga. ¿Notürü tama e̱xna 
nawa pengúe i Tupanaãrü ore i 
ümatüxü̃ i ngextá Tupanatama 
ngẽmachigaxü̃ pemaã íjaxuxü̃wa? Erü 
ngẽ́ma rü nhanagürü ja Tupana: 
  32 “Chama nixĩ i Abrã́ũãrü Tupana, rü 
Isaquiarü Tupana, rü Jacúarü 
Tupana”, 
nhanagürü. Rü ngẽma orewa nüxü̃ 
tacua̱x rü woo nhama i naãnewa 
najuegu i duü̃xü̃gü, notürü Tupana nüxü̃ 
da̱xgu rü guxü̃guma namaxẽ 
—nhanagürü ga Ngechuchu. 33 Rü 
jexguma jemaxü̃ naxĩnüẽgu ga duü̃xü̃gü, 
rü guxü̃ma naḇaixãchiãẽgü namaã ga 
norü ngu̱xẽẽtae ga Ngechuchu. 
 
Ngẽma Tupanaãrü mu i guxü̃ i norü 
mugüarü jexera ixĩxü̃ 
(Mr 12.28-34) 
34 Rü nangutague̱xegü ga Parichéugü 
ga jexguma nüxü̃ naxĩnüẽgu ga nhuxãcü 
Ngechuchu rü jema Chaduchéugüxü̃ na 
ijanangea̱xgüxẽẽxü̃. 35 Rü wüxi ga jema 
Parichéugü ga ore ga mugüwa 
ngu̱xẽẽtaexü̃ rü Ngechuchuxü̃ chixexü̃gu 
nanguxẽẽchaü̃. Rü jemaca̱x 
Ngechuchuna naca rü nhanagürü: 
36 —Pa Ngúexẽẽruü̃x, ¿ngẽxü̃rüüxü̃ i 
Tupanaãrü mu nixĩ i guxü̃ i norü 
mugüarü jexera ixĩxü̃? —nhanagürü. 
37 Rü Ngechuchu nanangãxü̃ rü 
nhanagürü: —Ngẽma Tupanaãrü mu i 
guxü̃ i norü mugüarü jexera ixĩxü̃, rü 
nhanagürü: 
“¡Rü nüxü̃ nangechaü̃ ja Cori ja curü 
Tupana i guxü̃ne ja curü 
maxü̃nemaã, rü guxü̃ i 
cuãẽmaã, rü guxü̃ i nagu 
curüxĩnüxü̃maã!” 
nhanagürü. 38 —Rü ngẽma nixĩ i 
Tupanaãrü mu i guxü̃ i norü mugüarü 
jexera ixĩxü̃. Rü ngẽma nixĩ i nüxĩraü̃xü̃ 
i norü mu ga duü̃xü̃güna naxãxü̃ ga 
Tupana. 39 —Rü ngẽma norü taxre i 
Tupanaãrü mu, rü ngẽma nüxĩraü̃xü̃ i 
norü murüü̃tama nixĩ, rü nhanagürü: 
“¡Nüxü̃ nangechaü̃ i cumücü ngẽma 
na cugü cungechaü̃xü̃rüü̃!” nhanagürü. 
40 —Rü ngẽma taxre i Tupanaãrü 
mugüwa nixĩ inaxügüxü̃ i guxü̃ma i 
Tupanaãrü mugü ga Muĩsé ümatüxü̃ rü 
nuxcümaxü̃güxü̃ ga Tupanaãrü orearü 
uruü̃gü namaã ngu̱xẽẽtaegüxü̃ 
—nhanagürü. 
 
¿Texétaa jiĩxü̃ ja Cristu? 
(Mr 12.35-37; Lc 20.41-44) 
41-42 Rü joxni ga Parichéugü rü jéma 
nangutaque̱xegü, rü Ngechuchu nüxna 
naca, rü nhanagürü: —¿Rü nhuxũ 
nhapegüxü̃ i pema nüxü̃ ja Cristu? ¿Rü 
texétaa jiĩxü̃? —nhanagürü. Rü nümagü 
ga Parichéugü rü nanangãxü̃gü rü 
nhanagürügü: —Cristu rü nuxcümaxü̃cü 
ga ãẽ̱xgacü ga Dawítaa nixĩ 
—nhanagürügü. 43 Rü jexguma ga 
MATEU 22 
O Novo Testamento na língua ticuna do Brasil, 2da ed. ©2009, Liga Bíblica
69 
Ngechuchu rü nhanagürü: —¿Tü̱xcüü̃ ga 
Dawí ga norü Corimaã naxuaxü̃ ga 
Cristu ga jexguma Tupanaãẽ ga Üünexü̃ 
Dawíxü̃ idexaxẽẽgu? Jerü ga Dawí rü 
nhanagürü: 
  44 “Tupana rü chorü Cori ja Cristuxü̃ 
nhanagürü: ‘¡Nuã chorü 
tügünecüwawa rüto 
nhu̱xmatáta nüxü̃ 
charüporamaẽ i curü uwanügü 
na cuga naxĩnüẽxü̃ca̱x!’ ” 
45 —Notürü ¿nhuxũcürüwa i 
Dawítaa jiĩxü̃ ja Cristu ega 
nümatama ga Dawí rü norü 
Corimaã naxuãgu? 
—nhanagürü ga Ngechuchu. 
46 Rü taxuxü̃maãma 
nanangãxü̃güéga ga jema 
Parichéugü, rü bai ga wüxi ga 
oremaã. Rü jemawena rü 
guxü̃ma namuü̃ẽ na ṯacüca̱x 
Ngechuchuna nacagüexü̃. 
 
Ngechuchu rü duü̃xü̃güpe̱xewa 
ínanaxuaxü̃ ga Parichéugü rü 
ngúexẽẽruü̃gü ga Muĩséarü 
mugüwa ngu̱xẽẽtaegüxü̃ 
(Mr 12.38-40; Lc 11.37-54, 20.45-47) 
 
23
  
1 Rü jemawena ga Ngechuchu 
rü duü̃xü̃güxü̃ rü norü 
ngúexü̃güxü̃ nhanagürü: 2 —Ngẽma 
ngúexẽẽruü̃gü i ore i mugüwa 
ngu̱xẽẽtaegüxü̃ rü Parichéugü, rü 
meãma nüxü̃ nacua̱xgü ga Tupanaãrü 
ore ga Muĩsé ümatüxü̃. 3 —Rü ngẽmaca̱x 
name i naga pexĩnüẽ i guxü̃ma i ngẽma 
pemaã nüxü̃ jaxugüxü̃. Notürü tama 
name i nüma namaxẽxü̃ãcüma pemaxẽ, 
erü nüma nüxü̃ nixugü i mexü̃ i ore 
notürü chixri namaxẽ. 4 —Erü nüma rü 
poraãcü pexü̃ namu na naga 
pexĩnüẽxü̃ca̱x i norü mugü i guxchaxü̃ i 
taxucürüwama texé aurexü̃. Notürü 
nümagütama rü bai i íraruwa naga na 
naxĩnüẽxü̃ i ngẽma nawa pexü̃ namuxü̃. 
5 —Rü guxü̃ma i ngẽma naxügüxü̃, rü 
nanaxügü na duü̃xü̃gü nüxü̃ 
daugüxü̃ca̱x. Rü inajangegü i Tupanaãrü 
ore na ngẽmaãcü duü̃xü̃gü nagu 
rüxĩnüẽgu rü aixcuma Tupanaãrü 
duü̃xü̃gü na jiĩgüxü̃. Rü nügü 
nanga̱xãẽgü na duü̃xü̃gü nüxü̃ 
rüdaunüxü̃ca̱x. 6 —Rü petagüarü õnawa 
rü nümagü i Parichéugü rü 
nanaxwa̱xegü i õnaãrü joraxü̃tawaxü̃chi 
na natogüxü̃ na duü̃xü̃gü ngẽ́ma nüxü̃ 
rüdaunüxü̃ca̱x. Rü 
ngutaque̱xepataü̃güwa rü nanaxwa̱xegü 
na nape̱xewaxü̃chi ügüxü̃ i 
naxma̱xwe̱xegüwa natogüxü̃. 7 —Rü 
ĩãnemaü̃güwa rü nanaxwa̱xegü na 
duü̃xü̃gü meã nüxü̃ rümoxẽgüxü̃ nhama 
ãẽ̱xgacüxü̃ meã rümoxẽxü̃rüü̃. Rü 
nanaxwa̱xegü na duü̃xü̃gü rü: “Pa 
Ngúexẽẽruü̃x” nhagüxü̃ nüxü̃. 
8 —¡Notürü pema rü tãũxü̃táma 
ngẽmagu perüxĩnüẽ! Erü guxãma i 
pema rü pegüeneẽgü peixĩgü, rü 
wüxixicatama nixĩ ja perü ngúexẽẽruü̃ 
ixĩcü. 9 —Rü tama name i nhama i 
naãnecü̱̃ã̱xmaã pexãnatü, erü 
wüxixicatama nixĩ ja Penatü, rü nüma 
rü dauxü̃wa nangẽxma. 10 —Rü tama 
name i texé: “Pa Ãẽ̱xgacüx” nhatarügü 
pexü̃. Erü chaxicatama nixĩ i perü 
ãẽ̱xgacü chiĩxü̃. 11 —Rü jíxema 
petanüwa guxããrü jexera ixĩxẽ rü 
tanaxwa̱xe na guxü̃ma i tümamücüarü 
ngü̃xẽẽruü̃ tiĩxü̃. 12 —Erü jíxema tügü 
írütaxe rü Tupana tá tüxü̃ naxãnexẽẽ. 
MATEU 22 
,  
23 
O Novo Testamento na língua ticuna do Brasil, 2da ed. ©2009, Liga Bíblica
70 
Notürü jíxema tügü írüxíraxe, rü 
Tupana tá tüxü̃ nicua̱xüü̃. 13 —Pa 
Ngúexẽẽruü̃gü i Ore i Mugüwa 
Ngu̱xẽẽtaegüxü̃ rü Pa Parichéugüx, 
pema nixĩ i togü i duü̃xü̃güpe̱xewa meã 
pemaxẽnetaxü̃ notürü peãẽwa rü 
chixexü̃gu perüxĩnüẽxü̃. Rü wüxi i 
ngechaü̃ nixĩ i pexca̱x erü pegagu nixĩ 
na tama Tupanaxü̃tawa nangugüxü̃ i 
togü i duü̃xü̃gü. Rü pema rü ta rü 
tãũxü̃táma ngẽxma pechocu, Rü 
ngẽxgumarüü̃ ta rü nüxü̃́ 
penaguxchaxẽẽ na tama ngẽxma 
nachocuxü̃ca̱x i togü i ngẽxma 
chocuchaü̃xü̃. 14 —Pa Ngúexẽẽruü̃gü i 
Ore i Mugüwa Ngu̱xẽẽtaegüxü̃ rü Pa 
Parichéugüx, pema nixĩ i togü i 
duü̃xü̃güpe̱xewa meã pemaxẽnetaxü̃ 
notürü peãẽwa rü chixexü̃gu 
perüxĩnüẽxü̃. Rü wüxi i ngechaü̃ nixĩ i 
pexca̱x erü tüxna penapuxü̃ ja tümapata 
ja jíxema jutegüxe. Rü nhu̱xmachi 
penama̱xẽẽ i perü jumuxẽgü na 
duü̃xü̃gü nagu rüxĩnüẽgu rü aixcuma 
mexü̃ i Tupanaãrü duü̃xü̃gü na 
peixĩgüxü̃. Rü ngẽmaca̱x pema tá nixĩ i 
togü i duü̃xü̃güarü jexera pepocuexü̃. 
15 —Pa Ngúexẽẽruü̃gü i Ore i Mugüwa 
Ngu̱xẽẽtaegüxü̃ rü Pa Parichéugüx, 
pema nixĩ i togü i duü̃xü̃güpe̱xewa meã 
pemaxẽnetaxü̃ notürü peãẽwa rü 
chixexü̃gu perüxĩnüẽxü̃. Rü wüxi i 
ngechaü̃ nixĩ i pexca̱x erü guxü̃wama 
pexĩ na togü i duü̃xü̃gümaã nüxü̃ 
pejarüxuxü̃ca̱x i ore na wüxitama ja 
duü̃xẽ pexrüü̃ na jaxõxü̃ca̱x. Rü 
ngẽxguma marü pexü̃ tanguü̃xgu, rü 
tüxü̃ pechixexẽẽ na düxwa 
taxree̱xpü̱xcüna perü jexera chixexü̃wa 
tangẽxmaxü̃ca̱x. 16 —Pa Ngúexẽẽruü̃gü i 
Ore i Mugüwa Ngu̱xẽẽtaegüxü̃ rü Pa 
Parichéugüx, pema rü nhama 
cua̱xruü̃gü i ngexetüxü̃rüü̃ peixĩgü. Rü 
wüxi i ngechaü̃ nixĩ i pexca̱x, erü nüxü̃ 
peixuxgu rü: 
“Ngẽxguma texé ja tupauca ja 
taxü̃neẽ́gagu ṯacüca̱x ixunetagu, rü 
marü name ega tama tajanguxẽẽgu i 
ngẽma tümaãrü uneta”, nhaperügügü. 
Notürü ngẽxguma texé tupauca ja 
taxü̃neãrü dĩẽruégagu ṯacüca̱x 
ixunetagu, rü: 
“Tanaxwa̱xe i aixcuma tajanguxẽẽ i 
ngẽma tümaãrü uneta”, nhaperügügü. 
17 —Pema rü pengẽãẽgü rü nhama 
pengexetügüxü̃rüü̃ peixĩgü. ¿Pexca̱x rü 
ṯacü nixĩ i jexera rümemaẽxü̃, tupauca 
ja taxü̃neãrü dĩẽru rü e̱xna nümatama ja 
tupauca ja nagagu naxüünene i ngẽma 
dĩẽru? 18 —Rü tupauca ja taxü̃newa 
nangẽxma i ngẽma ãmarechica i ngexta 
Tupanaca̱x ínadaiaxü̃wa i naxü̃nagü na 
Tupanana naxãmarexü̃ca̱x. Rü pema rü 
nhaperügügü: 
“Rü ngẽxguma texé ja tupauca ja 
taxü̃neãrü ãmarechicaégagu ṯacüca̱x 
ixunetagu, rü marü name ega tama 
tajanguxẽẽgu i ngẽma tümaãrü uneta. 
Notürü ngẽxguma texé tupauca ja 
taxü̃neãrü ãmarechicawa ngẽxmaxü̃ i 
ãmareégagu ṯacüca̱x ixunetagu, rü 
tanaxwa̱xe i aixcuma tajanguxẽẽ i ngẽma 
tümaãrü uneta”, nhaperügügü. 19 —Pema 
rü pengẽãẽgü rü nhama pengexetügüxü̃rüü̃ 
peixĩgü. ¿Pexca̱x rüṯacü nixĩ i jexera 
rümemaẽxü̃, rü jima tupauca ja taxü̃ne 
ãmarechicawa ngẽxmaxü̃ i ãmare rü e̱xna 
nümatama ja tupauca ja taxü̃neãrü 
ãmarechica i nagagu naxüünexü̃ i ngẽma 
ãmare? 20 —Erü jíxema tupauca ja 
MATEU 23 
O Novo Testamento na língua ticuna do Brasil, 2da ed. ©2009, Liga Bíblica
71 
taxü̃neãrü ãmarechicaégagu ṯacüca̱x 
ixunetaxe, rü tama ngẽma 
nachicaégaguxicatama itaxuneta, notürü 
ngẽma ãmare i ngẽma nachicawa 
ngẽxmaxü̃ẽ́gagu rü ta itaxuneta. 21 —Rü 
jíxema tupauca ja taxü̃neẽ́gagu ṯacüca̱x 
ixunetaxe, rü tama ngẽma 
tupaucaégaguxicatama itaxuneta, notürü 
Tupana ja ngẽxma ãchiü̃cüégagu rü ta 
itaxuneta. 22 Rü jíxema dauxü̃guxü̃ i 
naãneẽ́gagu ṯacüca̱x ixunetaxe, rü 
Tupanaãrü toruü̃ẽ́gagu rü ta itaxuneta, rü 
ngẽxgumarüü̃ ta Tupana ja ngẽ́ma 
rütocüégagu rü ta itaxuneta. 23 —Pa 
Ngúexẽẽruü̃gü i Ore i Mugüwa 
Ngu̱xẽẽtaegüxü̃ rü Pa Parichéugüx, pema 
nixĩ i togü i duü̃xü̃güpe̱xewa meã 
pemaxẽnetaxü̃, notürü peãẽwa rü 
chixexü̃gu perüxĩnüẽxü̃. Rü wüxi i ngechaü̃ 
nixĩ i pexca̱x, erü woo ṯacü i íraxü̃ i pexü̃́ 
ngẽxmaxü̃ rü Tupanana penaxã i ngẽma 
nüxna üxü̃. Notürü tama naga pexĩnüẽ i 
Tupanaãrü mugü i guxü̃ i mugüarü jexera 
ixĩxü̃. Erü pexü̃́ nataxu na ãẽ̱xgacügü i 
aixcuma meãma duü̃xü̃gümaã icua̱xgüxü̃ 
na peixĩgüxü̃, rü pexü̃́ nataxu na duü̃xü̃gü 
pexü̃́ nangechaü̃tümüü̃güxü̃, rü aixcuma 
meã Tupanamaã peixaixcümagüxü̃. Rü 
guxü̃ma i ngẽma nixĩ i Tupana naxwa̱xexü̃ 
na penaxüxü̃, tama nüxü̃ 
ipejarüngümaẽãcüma i ngẽma mexü̃ i 
marü pexüxü̃. 24 —Pa Cua̱xruü̃gü i 
Ngexetügüxü̃x, pema rü guxü̃ma i mugü i 
woo íraxü̃chixü̃ rü meãma penaxaure, 
notürü tama Tupana naxwa̱xexü̃ãcüma 
pemaxẽ. Pema rü nhama wüxi i duü̃xü̃ i 
tunüca̱x norü axexü̃ bapetüxü̃ rü 
nhu̱xmachi arü wüxi i cameru 
ixaxwetaü̃xü̃rüü̃ peixĩgü. 25 —Pa 
Ngúexẽẽruü̃gü i Ore i Mugüwa 
Ngu̱xẽẽtaegüxü̃ rü Pa Parichéugüx, pema 
nixĩ i togü i duü̃xü̃güpe̱xewa meã 
pemaxẽnetaxü̃ notürü peãẽwa rü 
chixexü̃gu perüxĩnüẽxü̃. Rü wüxi i ngechaü̃ 
nixĩ i pexca̱x, erü perü 
düxétüxü̃newaxicatama pegü 
pemexẽẽchaü̃, notürü perü maxü̃wa rü 
poraãcü pechixe. Erü penawomüxẽẽãcüma 
poraãcü naxca̱x pengĩ̱
x i duü̃xü̃güarü 
ngẽmaxü̃gü, rü pegüguxicatama perüxĩnüẽ. 
26 —Pa Parichéugü i Nhama Ngexetüxü̃rüü̃ 
Ixĩgüxü̃x, name nixĩ i pegü pemexẽẽ i perü 
aixepewa i perü maxü̃wa. Rü ngẽxguma tá 
nixĩ i perü düxétüwa rü tá ta pemexü̃. 
27-28 —Pa Ngúexẽẽruü̃gü i Ore i Mugüwa 
Ngu̱xẽẽtaegüxü̃ rü Pa Parichéugüx, pema 
nixĩ i togü i duü̃xü̃güpe̱xewa meã 
pemaxẽnetaxü̃ notürü peãẽwa rü 
chixexü̃gu perüxĩnüẽxü̃. Rü wüxi i ngechaü̃ 
nixĩ i pexca̱x, erü nhama juetachique̱xegü i 
düxétüwa cómüxü̃maã chauxetügüxü̃ 
notürü aixepewa rü juetachinaxãmaã rü 
nagúxü̃raü̃xü̃ i ãũãchixü̃maã napagüxü̃rüü̃ 
peixĩgü. Erü perü düxétüwa i duü̃xü̃gü 
nüxü̃ ídaugüxü̃waxicatama peme, notürü 
aixepewa i peãẽwa rü poraãcü pechixe. 
29 —Rü wüxi i ngechaü̃ nixĩ i pexca̱x, Pa 
Ngúexẽẽruü̃gü i Ore i Mugüwa 
Ngu̱xẽẽtaegüxü̃ rü Pa Parichéugüx. Pema 
rü pejamecagü ga naxchique̱xegü ga 
nuxcümaxü̃güxü̃ ga Tupanaãrü orearü 
uruü̃gü rü jema duü̃xü̃gü ga imexü̃ ga 
juexü̃. 30 —Rü nhu̱xmachi nhaperügügü: 
“Rü jexguma chi nuxcümaxü̃güxü̃ ga 
tórü o̱xigü maxẽjane imaxẽgu, rü tau 
chima nüxü̃ tarüngü̃xẽẽ ga na nadaiãxü̃ 
ga jema nuxcümaxü̃güxü̃ ga Tupanaãrü 
orearü uruü̃gü”, nhaperügügü. 31 —Rü 
ngẽma oremaã rü pegü pengo̱xẽẽ na 
nataagü peixĩgüxü̃ ga jema duü̃xü̃gü ga 
MATEU 23 
O Novo Testamento na língua ticuna do Brasil, 2da ed. ©2009, Liga Bíblica
72 
nuxcümaxü̃güxü̃ ga Tupanaãrü orearü 
uruü̃güxü̃ ḏaixü̃. 32 —¡Ẽcü, noxtacüma 
chamaã rü ta pejanguxẽẽ̱x ga jema 
chixexü̃ ga nuxcümaxü̃güxü̃ ga perü 
o̱xigü ügüexü̃! 33 —Pa Ãxtapearü 
Duü̃xü̃güx, pema rü poraãcü pechixe. 
¿Nhuxãcü tá naxchaxwa peibuxmü ja 
jima üxü ja Tupana tá namaã pexü̃ 
pocuene? 34 —Rü ngẽmaca̱x i chama rü 
tá pexca̱x núma chanamugü i 
Tupanaãrü orearü uruü̃gü, rü jatügü i 
mexü̃gü i nüxü̃ cua̱xü̃chigüxü̃, rü 
ngúexẽẽruü̃gü i mexü̃gü. Notürü pema 
rü tá curuchawa pejapotagüãcüma 
penadai i nhuxre. Rü togü rü 
ngutaque̱xepataü̃güwa rü tá 
pejac̱uaixgü, rü togü rü ĩãnechigüwa rü 
tá nawe peingẽxü̃tanü na chixexü̃ 
namaã pexügüxü̃ca̱x. 35 —Notürü 
Tupana tá pexü̃ napocue naxca̱x i 
guxü̃ma ga norü duü̃xü̃gü ga imexü̃gü 
ga perü o̱xigü ḏaixü̃. Rü Abéuwa nixĩ ga 
inaxügüãxü̃ ga na nadaiãxü̃ rü Chacaría 
ga tupauca ga taxü̃negu pejama̱xgücügu 
nixĩ ga jacuáxü̃ ga jema. 36 —Rü 
aixcuma pemaã nüxü̃ chixu rü guxü̃ma 
ga jema chixexü̃ca̱x rü Tupana tá 
nanapocue i duü̃xü̃gü i nhamaü̃cüü 
maxẽxü̃ —nhanagürü ga Ngechuchu. 
 
Ngechuchu rü Jerucharéü̃cü̱̃ã̱x ga 
duü̃xü̃güca̱x naxaxu 
 
(Lc 13.34-35) 
37 Rü nhanagürü ta ga Ngechuchu: 
—Pa Jerucharéü̃cü̱̃ã̱x, pema penadai i 
Tupanaãrü orearü uruü̃gü, rü nutamaã 
ípenamuxũchigü i Tupanaãrü orearü 
ngeruü̃gü i pexca̱x núma namugüxü̃. Rü 
nhuxree̱xpü̱xcüna wüxigu chaugüxü̃tagu 
pexü̃ chanutaque̱xexẽẽchaü̃ nhama wüxi 
i ota i naxãcüxã nügütüü̃gu tüxü̃ 
nutaque̱xexü̃rüü̃. Notürü pema rü tama 
penaxwa̱xe. 38 —Dücax i nhu̱xma ja perü 
ĩãne, rü Tupana tá ínanata̱x. 39 —Rü 
pemaã nüxü̃ chixu rü tãũxü̃táma wena 
choxü̃ pedau nhu̱xmatáta dauxü̃guxü̃ i 
naãnewa ne chaxũ. Rü ngẽxguma rü tá 
choxü̃ pedaugü rü tá nhaperügügü: 
“Namexẽchi nixĩ ja jima Cori ja 
Tupana núma namucü”, nhaperügügü tá 
—nhanagürü ga Ngechuchu. 
 
Ngechuchu nanaxunagü na tupauca 
ga taxü̃ne rü tá nagu na napogüexü̃ 
(Mr 13.1-2; Lc 21.5-6) 
 
24
  
1 Rü jexguma tupauca ga 
taxü̃newa ínaxũũxgu ga 
Ngechuchu, rü norü ngúexü̃gü naxca̱x 
naxĩ. Rü nhanagürügü nüxü̃: —Dücax, 
Pa Corix, nhuxãcü nimexẽchi ja daa 
tupauca ja taxü̃neãrü ĩpatagü 
—nhanagürügü. 2 Notürü Ngechuchu 
nanangãxü̃ rü nhanagürü: —Pema nüxü̃ 
pedaugü ja guxü̃nema ja jima tupauca 
ja taxü̃neãrü ĩpatagü. Notürü pemaã 
nüxü̃ chixu rü aixcuma guxü̃nema ja 
daa ĩpatagü rü tá nagu napogüe. Rü 
naxtapü̱xarü nutagü rü taxucütáma 
nügüétü naxüxüra, rü bai ja wüxi 
—nhanagürü. 
 
Cua̱xruü̃gü i tá nüxü̃ idauxü̃ naxü̃pa 
na nagúxü̃ i naãne 
 
(Mr 13.3-23; Lc 17.22-24, 21.7-24) 
3 Rü nhu̱xmachi guma Ma̱xpǘne ga 
Oriwéranecügu ãẽ́ganewa naxĩ. Rü 
jexguma guma ma̱xpǘnewa nato̱xgu ga 
Ngechuchu rü norü ngúexü̃güxicatama 
naxü̃tawa naxĩ na noxrüwama nüxna 
nacagüexü̃ca̱x. Rü nhanagürügü: 
MATEU 23 
,  
24 
O Novo Testamento na língua ticuna do Brasil, 2da ed. ©2009, Liga Bíblica
73 
—Tanaxwa̱xe i tomaã nüxü̃ cuixu na 
nhuxgu tá nangupetüxü̃ i ngẽma nüxü̃ 
cuixuxü̃. ¿Rü ṯacü tá nixĩ i norü cua̱xruü̃ 
i nawa nüxü̃ tacuáxü̃ i nhuxgu tá wena 
núma na cuxũxü̃ rü tá na nagúxü̃ i 
naãne? —nhanagürügü. 4 Rü jexguma ga 
Ngechuchu rü nhanagürü nüxü̃: 
—¡Pexuãẽgü na taxúema pexü̃ 
womüxẽẽxü̃ca̱x! 5 —Erü muxũchixü̃ i 
duü̃xü̃gü tá ínangugü, rü chagu tá nügü 
nicu̱xgü rü tá nhanagürügü: 
“Chama nixĩ i Cristu”, nhanagürügü 
tá. Rü muxũchixü̃ i duü̃xü̃güxü̃ tá 
nawomüxẽẽ. 6 —Rü tá nüxü̃ 
pexĩnüẽchiga na nügü naḏaixü̃ i nhuxre 
i nachiü̃ãnegü rü nügü na nadaixchaü̃xü̃ 
i togü i nachiü̃ãnegü. ¡Notürü 
tãũxü̃táma ngẽmaca̱x peḇaixãchiãẽgü! 
Erü woetama ngẽmaãcü tátama 
nangupetü i noxrix. Notürü tãũxü̃táma 
naãneãrü gu̱x nixĩ i ngẽma. 7 —Erü wüxi 
i nachiü̃ãne rü to i nachiü̃ãnemaã tá 
nügü nadai. Rü wüxi i ãẽ̱xgacü rü to i 
ãẽ̱xgacümaã tá nanu, rü norü churaragü 
rü ngẽma to i ãẽ̱xgacüarü churaragümaã 
tá nügü nadai. Rü tá taija nangu̱x, rü tá 
nataxüchi i ḏaaweanegü, rü muxü̃ma i 
nachicawa rü tá naxĩã̱xãchiane. 8 —Rü 
guxü̃ma i ngẽma pemaã nüxü̃ chixuxü̃, 
rü ngẽma nixĩ i norü ügümare i ngẽma 
ngúxü̃ i tá ngupetüxü̃. 9 —Rü ngẽxguma 
i togü i duü̃xü̃gü rü tá pexü̃ ínajauxü̃ na 
chixexü̃ pemaã naxügüxü̃ca̱x. Rü tá 
pexü̃ nadai. Rü guxü̃ i naãnewa i 
duü̃xü̃gü rü tá pechi naxaie, erü chorü 
duü̃xü̃gü peixĩgü. 10 —Rü ngẽxguma rü 
tá muxũchixü̃ i chorü duü̃xü̃gü 
ínanata̱xgü i chorü ore, rü nügütanüwa 
rü tá nügüchi naxaie. Rü nügüechita tá 
ãẽ̱xgacüxü̃tawa nügü ínajaxuaxü̃gü. 
11 —Rü muxũchixü̃ i orearü uruü̃güneta 
tá ínangugü. Rü tá nüxü̃ nixugügü na 
Tupana jiĩxü̃ ja núma namugücü na 
nüxü̃ jaxugüxü̃ca̱x i ore. Rü ngẽmaãcü 
tá muxũchixü̃ i duü̃xü̃güxü̃ 
nawomüxẽẽgü. 12 —Rü poraãcü tá 
nangẽxma i chixexü̃, rü ngẽmagagu rü 
muxũchixü̃táma i duü̃xü̃gü rü 
tãũxü̃táma nügü nangechaü̃gü. 
13 —Notürü jíxema naẽ́tüwa meã 
Tupanaãxü̃́ jaxõõmáxẽ rü jíxema tá tixĩ 
ja aixcuma najaxúxe i maxü̃ i taguma 
gúxü̃. 14 —Rü ngẽma Tupanaãrü ore i 
mexü̃ rü guxü̃ i naãnewa tá nüxü̃ 
nixugügü na guxü̃ i duü̃xü̃gü nüxü̃ na 
cua̱xgüxü̃ca̱x. Rü ngẽmawena tá nixĩ i 
nagúxü̃ i naãne. 15 —Rü nuxcümaxü̃cü 
ga Tupanaãrü orearü uruü̃ ga Danié 
nachiga nanaxümatü i ngẽma chixexü̃ i 
Tupanape̱xewa ãũãchixü̃ i ínguxchaü̃xü̃. 
Rü ngẽxguma nüxü̃ peda̱xgu na tupauca 
ja taxü̃newa nangóxü̃ i ngẽma chixexü̃ i 
Tupanape̱xewa chixexü̃chixü̃, rü name 
nixĩ i pexuãẽgü. 16 —Rü ngẽxguma 
ngẽma üpetügu, rü ngẽma Judéaanewa 
ngẽxmagüxü̃ i duü̃xü̃gü rü nanaxwa̱xe 
na ma̱xpǘneãnewa nabuxmüxü̃. 17 —Rü 
ngẽma ngunexü̃gu ega texé 
tümapataã̱xtüwa ngẽxmagu, rü tama 
name i tümapatagu tajangaxi na 
tümaãrü ngẽmaxü̃ tajajaxuxü̃ca̱x. 
18 —Rü texé ja tümaãnewa ngẽxmaxẽ rü 
tama name i tümapataca̱x tataegu na 
tümachirugü tajajaxuxü̃ca̱x. 19 —Rü 
ngẽma ngunexü̃gügu rü wüxi i ngechaü̃ 
tá nixĩ i tümaca̱x ja jíxema ngeã̱xtagü ja 
ixãũcharaü̃güxe rü jíxema 
imaĩxãcügüxe. 20 —¡Rü Tupanana 
naxca̱x pec̱a i perü jumuxẽwa na tama 
gáuane ixüjane rü e̱xna ngü̃xchigaarü 
MATEU 24 
O Novo Testamento na língua ticuna do Brasil, 2da ed. ©2009, Liga Bíblica
74 
ngunexü̃gujane pexü̃ na 
nangupetüxü̃ca̱x i ngẽma chixexü̃! 
21 —Erü ngẽma ngunexü̃gügu rü 
poraãcü tá nangẽxma i ngúxü̃ ga noxri 
naãne ixügügumama taguma jexmaxü̃, 
rü ngẽmawena rü tagutáma wena 
nangẽxma. 22 —Rü ngẽxguma Tupana 
tama nanoxrexẽẽgu i ngẽma ngunexü̃gü, 
rü taxúetáma tamaxü̃. Notürü Tupana tá 
nananoxrexẽẽ i ngẽma ngunexü̃gü 
tümaca̱x ja jíxema nüma tüxü̃ 
jadexechixe. 23 —Rü ngẽxguma texé 
pexü̃ nhagügu: 
“Dücax, daa nixĩ ja Cristu” nhagügu, 
rü e̱xna: 
“Gua nixĩ ja Cristu” nhagügu, ¡rü 
tama name i nüxü̃́ pejaxõgü! 24 —Erü 
Cristugüneta rü Tupanaãrü orearü 
uruü̃güneta tá ínangugü. Rü tá 
nanaxügü i muxü̃ma i cua̱xruü̃gü i 
taxü̃gü na ngẽmaãcü, ega nüxü̃́ 
natauxchagu, na tüxü̃ 
nawomüxẽẽgüxü̃ca̱x a̱i̱xrüxe ja jíxema 
duü̃xẽgü ja Tupanatama tüxü̃ 
idexechixe. 25 —Dücax, naxü̃pa na 
nangupetüxü̃ i guxü̃ma i ngẽma ngúxü̃, 
rü marü pemaã nüxü̃ chixu i nachiga. 
26 —Rü ngẽmaca̱x i ngẽxguma duü̃xü̃gü 
nhagügu pexü̃: 
“Dücax, jéa taxúema íxãpataxü̃wa 
nangẽxma ja Cristu”, nhagügu, rü tama 
name i ngẽ́ma pexĩ. Rü ngẽxguma 
nhagügu pexü̃: 
“Dücax, nuã ucapuwa nangẽxma ja 
Cristu”, nhagügu, rü tama name i nüxü̃́ 
pejaxõgü. 27 —Erü nhama wüxi i 
ba̱i̱xbe̱xane i guxü̃wama 
nangóonexẽẽxü̃rüü̃ tá nixĩ i ngẽxguma 
wenaxãrü núma chaxũxgu i chama i 
Tupana Nane na duü̃xü̃xü̃ chiĩxü̃. 28 Rü 
duü̃xü̃gü rü tá chauxca̱x 
nangutaque̱xegü nhama ẽxchagü 
nawemüca̱x ngutaque̱xexü̃rüü̃. 
 
Nhuxãcü tá nixĩ i ngẽxguma 
nataegugu ja Tupana Nane ja 
duü̃xü̃xü̃ ixĩcü 
 
(Mr 13.24-37; Lc 17.26-30, 34-36; 
21.25-33) 
29 —Rü nawena i ngẽma ngúxü̃gü rü 
tá nixo ja üa̱xcü, rü tãũxü̃táma inabáxi 
ja tawemacü. Rü woramacurigü rü 
ẽxtagü rü tá narüji. Rü guxü̃ma i nhama 
i naãne rü üa̱xcü rü tawemacü rü 
woramacurigü rü ẽxtagü rü tá 
naxĩã̱xãchitanü rü tá nu ne nanaxĩmare. 
30 —Rü nhu̱xmachi duü̃xü̃gü tá nüxü̃ 
nadaugü na nhuxãcü dauxü̃wa ne 
chaxũxü̃. Rü guxü̃ i nachiü̃ãnecü̱̃ã̱x i 
duü̃xü̃gü rü tá naxauxe. Rü tá choxü̃ 
nadaugü i ngẽxguma caixanexü̃gügu 
ícharüxĩxgu rü núma chaxũxgu. Rü 
ngẽxguma i chama rü ãẽ̱xgacü ja 
poraxü̃chicü rü mexẽchicü tá chixĩ. 
31 —Rü tá chanamu i chorü orearü 
ngeruü̃gü i dauxü̃cü̱̃ã̱x na 
jacuegüãxü̃ca̱x ja norü cornetagü na 
ngẽmaãcü naxĩtaque̱xexẽẽgüãxü̃ca̱x i 
guxü̃ma i ngẽma duü̃xü̃gü i 
chidexechixü̃ i guxü̃wama ngẽxmagüxü̃ 
nhu̱xmata naãne ijacuáxü̃wa 
ngẽxmagüxü̃. 32 —¡Iperüxĩnüẽ i nhaã 
cua̱xruü̃ i ori i figuerachiga, rü naxca̱x 
pengúe! Rü ngẽxguma ngexwacaxü̃xü̃ i 
nachacüügü ijarüjixgu rü naxüátügu, rü 
ngẽmawa nüxü̃ pecua̱x na paxa tá 
taunecü na jiĩxü̃. 33 —Rü ngẽxgumarüü̃ 
tá nixĩ i ngẽxguma nagúxchaü̃gu i 
naãne. Erü ngẽxguma nüxü̃ peda̱xgu na 
nangupetüxü̃ i ngẽma pemaã nüxü̃ 
MATEU 24 
O Novo Testamento na língua ticuna do Brasil, 2da ed. ©2009, Liga Bíblica
75 
chixuxü̃, rü ngẽmawa tá nüxü̃ pecua̱x na 
marü chingaicaxüchixü̃. 34 —Rü 
aixcuma pemaã nüxü̃ chixu rü guxü̃ma i 
ngẽma nüxü̃ chixuxü̃ rü tá nangupetü 
naxü̃pa na najuexü̃ i duü̃xü̃gü i 
nhamaü̃cüü maxẽxü̃. 35 —Rü nhama i 
naãne rü ngẽma dauxü̃wa nüxü̃ idauxü̃ 
rü tá nagu̱x. Notürü chorü ore rü 
tagutáma inajarüxo rü aixcuma tá 
ningu. 36 —Notürü ngẽma ngunexü̃ rü 
ngora i nagu tá nangupetüxü̃ i ngẽma 
pemaã nüxü̃ chixuxü̃, rü Chaunatü ja 
Tupanaxĩcatama nüxü̃ nacua̱x na 
nhuxgu tá nangupetüxü̃ i ngẽma, rü 
taxúema ja togue nüxü̃ tacua̱x. Rü woo i 
norü orearü ngeruü̃gü i dauxü̃cü̱̃ã̱x rü 
tama nüxü̃ nacua̱xgü, rü woo i chama i 
Nane na chiĩxü̃ rü tama nüxü̃ chacua̱x 
na nhuxgu tá nangupetüxü̃ i ngẽma. 
37 —Rü jexgumarüü̃ ga duü̃xü̃güxü̃ 
ngupetüxü̃ ga jexguma Noẽ́ maü̃xgu, rü 
ngẽxgumarüü̃ tá ta nüxü̃ nangupetü i 
ngẽxguma íchanguxgu i chama i Tupana 
Nane na duü̃xü̃xü̃ chiĩxü̃. 38 —Rü 
jexguma, naxü̃pa ga guma mucü ga 
taxüchicü ga guxü̃wama 
inanguanexẽẽcü, rü ga duü̃xü̃gü rü 
nachibüe, rü naxaxegü, rü nixãma̱xgü rü 
nixütexacügü nhu̱xmata nawa nangu ga 
jema ngunexü̃ ga nagu Noẽ́ naweü̃gu 
ixüexü̃. 39 —Rü noxri ga jema duü̃xü̃gü 
rü tama nüxü̃ nacua̱xgüéga ga ṯacü tá 
nüxü̃ na ngupetüxü̃. Notürü jexguma 
ínanguxgu ga guma mucü ga taxüchicü 
ga jema duü̃xü̃güxü̃ ḏaicü, rü jexguma 
nixĩ ga nüxü̃ jacua̱xãchitanüxü̃. Rü 
ngẽxgumarüü̃ tá ta nixĩ i ngẽxguma 
wenaxãrü núma chaxũxgu i chama i 
Tupana Nane na duü̃xü̃xü̃ chiĩxü̃. 
40 —Rü ngẽma ngunexü̃gu rü taxre i 
jatügü rü wüxi i naãnewa tá nügümaã 
nangẽxmagü. Rü wüxi tá nixĩ i Tupana 
igaxü̃ rü ngẽma to rü tá ngẽ́ma nata̱x. 
41 —Rü taxre i ngexü̃gü tá nügümaã 
ínacaegü. Rü wüxi tá nixĩ i Tupana 
igaxü̃ rü ngẽma to rü tá ngẽ́ma nata̱x. 
42 —¡Rü pexuãẽgü! Erü tama nüxü̃ 
pecua̱x i ṯacü rü ngora tá íchangu i 
chamax. 43 —¡Rü nagu perüxĩnüẽ i nhaã 
ore! Rü ngẽxguma chi wüxi i ĩpataarü 
jora nüxü̃ cua̱xgu na ṯacü rü ngoragu tá 
ínanguxü̃ i ngĩ́ta̱xáxü̃ rü tau chima nape. 
Erü nüxna chi nadau ja napata na tama 
ngẽxma naxücuxü̃ca̱x i ngẽma ngĩ́ta̱xáxü̃ 
na ṯacüca̱x ngẽ́ma jangĩ́xü̃ca̱x. 44 —Rü 
ngẽmaca̱x name nixĩ i pexuãẽgü i 
pemax. Erü ngẽma ngunexü̃ i marü 
tama nagu pegüna ípedaugüxü̃gu tá nixĩ 
i ngürüãchi íchanguxü̃ i chama i Tupana 
Nane na duü̃xü̃xü̃ chiĩxü̃. 
 
Wüxi ga duü̃xü̃ ga meã norü coriga 
ĩnüxü̃ rü to ga tama meã norü 
coriga ĩnüxü̃chiga 
(Lc 12.41-48) 
45 —¿Rü texé tiĩxü̃ ja tümaãrü coriarü 
duü̃xü̃ ja aixcuma janguxẽẽ́xẽ rü 
tümaãẽxü̃ cuáxe? ¿Tama e̱xna jíxema 
tiĩxü̃ ja tümaãrü cori tüxna ãgaxe na 
meã nüxna tadauxü̃ca̱x rü meã ngoragu 
tanachibüexẽẽxü̃ca̱x i norü duü̃xü̃gü? 
46 Rü tataãẽ ja jíxema coriarü duü̃xẽ ega 
ngẽxguma ínanguxgu i tümaãrü cori rü 
tüxü̃ íjanguexü̃gu na meãma ítanaxüxü̃ i 
ngẽma puracü i nagu tüxü̃ namuxü̃. 
47 —Rü aixcuma pemaã nüxü̃ chixu rü 
ngẽma tümaãrü cori rü tá guxü̃ma i 
norü ngẽmaxü̃güarü daruü̃xü̃ tá tüxü̃ 
nixĩxẽẽ. 48-50 —Notürü ngẽxguma chi 
ngẽma coriarü duü̃xü̃ rü wüxi i jatü i 
MATEU 24 
O Novo Testamento na língua ticuna do Brasil, 2da ed. ©2009, Liga Bíblica
76 
chixexü̃ jixĩgu, rü chi nagu naxĩnügu na 
tãũxü̃táma paxa ínanguxü̃ i norü cori, rü 
chi inaxügüãgu na chixri namuãxü̃ i 
namücügü i norü coriarü duü̃xü̃gü, rü 
chi ngãxẽxü̃tanügu naxãxgu na namaã 
nachibüxü̃ca̱x rü naxaxexü̃ca̱x, rü 
ngürüãchi ngẽma ngunexü̃ rü ngẽma 
ngora i tama nagu ínanguxẽẽãxü̃gu rü 
tá ínangu i norü cori. 51 —Rü 
poraãcüxü̃chima tá nanapocu i ngẽma 
norü duü̃xü̃, nhama meã maxẽnetaxü̃ i 
duü̃xü̃güxü̃ napocuexü̃rüü̃. Rü ngẽ́ma tá 
narüdoxü rü nixü̃́xchapüta. 
 
Cua̱xruü̃ ga 10 ga pacügu ixuxü̃ 
 
25
  
1 Rü nhanagürü ga Ngechuchu: 
—Pemaã tá nüxü̃ chixu i wüxi i 
ore na nawa nüxü̃ pecuáxü̃ca̱x i 
nhuxãcü tá duü̃xü̃güarü ãẽ̱xgacü na 
jiĩxü̃ ja Tupana i ngẽxguma nagu̱xgu i 
naãne. Rü ijexma ga 10 ga pacü ga 
ngĩrü daparinamaã ngĩgüarü petawa ĩcü 
na jaxümücügüãxü̃ca̱x ga guma jatü ga 
ingĩxchaü̃cü. 2 —Rü 5 ga jema pacü rü 
tama ixuãẽgü. Rü jema naĩ ga 5 ga pacü 
rü meãma ixuãẽgü. 3 —Rü jema tama 
uãẽgücü, rü jexguma ngĩrü daparina 
íjangegügu rü tama to ga ngĩrü 
querujinu ta íjangegü. 4 —Notürü ga 
jema uãẽgücü rü to ga ngĩrü querujinu 
ta íjangegü. 5 —Notürü ga guma jatü ga 
ingĩxchaü̃cü rü tama paxa ínangu. Rü 
düxwa ga jema pacügü rü ipee jerü 
ijaxtae. 6 —Rü jexguma ngãxü̃cüüwa 
nanguxgu, rü jema pacügü nüxü̃ ixĩnüẽ 
ga wüxi ga naga ga nhaxü̃: 
“Dama nixĩ ja jima jatü ja 
ingĩxchaü̃cü. ¡Rü íperüdagü, rü 
ípejadaugü!” nhaxü̃. 7 —Rü gu̱xcüma ga 
jema pacügü rü íirüdagü, rü ijamexẽẽgü 
ga ngĩrü daparinagü. 8 —Rü jexguma ga 
jema 5 ga pacügü ga tama uãẽgücü rü 
ngĩgürügügü ngĩxü̃ ga jema pacügü ga 
uãẽgücü: 
“¡Íraxü̃ i perü querujinu toxnata pexã, 
erü torü omügü rü nixogü!” 
ngĩgürügügü. 9 —Notürü ga jema 
pacügü ga uãẽgücü rü ngĩxü̃ ingãxü̃gü, 
rü ngĩgürügügü: 
“Taxucürüwa pexna ta taxã, erü 
ngẽxguma chi pexna ta taxãxgu rü tau 
chima ningu i toxca̱x rü pexca̱x. Rü 
ngẽmaca̱x narümemaẽ nixĩ i ngextá 
namaã ínataxegüxü̃wa pegüxü̃́ nawa 
pexĩ”, ngĩgürügügü. 10 —Notürü 
jexguma ga jema 5 ga pacügü ga tama 
uãẽgücü ngĩrü querujinuwa naxĩjane, rü 
ínangu ga guma jatü ga ingĩxchaü̃cü. Rü 
ga jema pacügü ga uãẽgücü rü ijachocu 
nawa ga guma ĩ ga nawa ijangĩxü̃ne. Rü 
nhu̱xmachi narüwãxta ga ĩã̱x. 11 —Rü 
jemawena íingugü ga jema pacügü ga 
tama uãẽgücü, rü ngĩgürügügü: 
“¡Pa Corix, toxca̱x jawãxna i ĩã̱x!” 
ngĩgürügügü. 12 —Notürü nüma ga cori, 
rü ngĩxü̃ nangãxü̃, rü nhanagürü: 
“Pemaã nüxü̃ chixu rü aixcuma tama 
pexü̃ chacua̱x na texégü peixĩgüxü̃”, 
nhanagürü. 13 Rü nhu̱xmachi nhanagürü 
ga Ngechuchu: —¡Ípexuãẽgü! Erü tama 
nüxü̃ pecua̱x i ṯacü rü ngunexü̃ rü ṯacü 
rü ngora tá íchangu i chama i Tupana 
Nane na duü̃xü̃xü̃ chiĩxü̃ —nhanagürü. 
 
Cua̱xruü̃ ga dĩẽrugu ixuxü̃ 
(Lc 19.11-27) 
14 Rü nhanagürü ta ga Ngechuchu: 
—Rü ngẽma Tupana na duü̃xü̃güarü 
ãẽ̱xgacü na ixĩxü̃ rü nhama wüxi ga jatü 
ga ixũãchichaü̃cü ga to ga nachiü̃ãnewa 
MATEU 24 
,  
25 
O Novo Testamento na língua ticuna do Brasil, 2da ed. ©2009, Liga Bíblica
77 
na naxũxü̃ca̱xrüü̃ nixĩ. Rü nüma ga 
guma jatü rü norü duü̃xü̃güca̱x naca, rü 
nüxna ngĩxü̃ naxã ga dĩẽru na nüxü̃́ 
ngĩmaã nanguxü̃xü̃ca̱x rü ngĩmaã na 
ínapuracüexü̃ca̱x. 15 —Rü wüxi ga jema 
norü duü̃xü̃na ngĩxü̃ naxã ga 5000 
tachinü ga dĩẽru. Rü jema tona ngĩxü̃ 
naxã ga 2000 tachinü ga dĩẽru. Rü jema 
tona ngĩxü̃ naxã ga 1000 tachinü ga 
dĩẽru. Rü jemaãcü nanangugü na 
nhuxãcü tá jema dĩẽrumaã napuracüexü̃ 
ga wüxichigü ga norü duü̃xü̃gü rü 
jemaãcü wüxichigüna ngĩxü̃ naxã ga 
jema dĩẽru. Rü nhu̱xmachi inaxũãchi ga 
jema cori na to ga nachiü̃ãnewa 
naxũxü̃ca̱x. 16 —Rü jema norü duü̃xü̃ ga 
5000 tachinü ga dĩẽru ngĩxü̃ jaxuxü̃, rü 
ngĩmaã napuracü, rü naĩ ga 5000 
tachinü ngĩmaã najaxu. 17 —Rü 
jexgumarüü̃ ta ga jema norü duü̃xü̃ ga 
2000 tachinü ga dĩẽru ngĩxü̃ jaxuxü̃, rü 
ngĩmaã napuracü, rü naĩ ga 2000 
tachinü ngĩmaã najaxu. 18 —Notürü ga 
jema norü duü̃xü̃ ga 1000 tachinü ga 
dĩẽru ngĩxü̃ jaxuxü̃, rü ngĩmaã ínixũ. Rü 
ngĩxü̃ nixaixmaü̃, rü jexma ngĩxü̃ nata̱x 
ga jema norü coriarü dĩẽru. 19 —Rü 
nuxcüxürama nataegu ga jema 
duü̃xü̃güarü cori. Rü jexguma 
ínanguxgu rü inanaxügü ga norü 
duü̃xü̃gümaã na namexẽẽãxü̃ ga norü 
dĩẽruchiga. 20 —Rü nüxĩra norü 
corixü̃tawa naxũ ga jema norü duü̃xü̃ ga 
5000 tachinü ga dĩẽru ngĩxü̃ jaxuxü̃. Rü 
norü corina ngĩxü̃ naxã ga jema 5000 
tachinü. Rü ngĩẽ́tü ngĩxü̃ inaxã ga naĩ 
ga 5000 tachinü ga ngĩxü̃ najaxucü 
ngĩmaã ga jema norü cori nüxna ngĩxü̃ 
ãcü ga dĩẽru. Rü nhanagürü norü 
corixü̃: 
“Dücax Pa Corix, nhaã ijixĩ ga jema 
5000 tachinü ga dĩẽru ga choxna ngĩxü̃ 
cuxãcü. Marü ngĩmaã chapuracü rü 
ngĩmaã cuxü̃́ ngĩxü̃ chajaxu i nhaã naĩ i 
5000 tachinü”, nhanagürü. 21 —Rü norü 
cori rü nhanagürü nüxü̃: 
“Pa Chorü Duü̃xü̃x, wüxi i mexẽchixü̃ 
cuixĩ, rü meãma cupuracü. Rü meã 
nüxna cudau ga jema noxre ga dĩẽru ga 
cuxna ngĩxü̃ chaxãcü, rü meãma ngĩmaã 
cupuracü. Rü ngẽmaca̱x i nhu̱xma rü tá 
rümumaẽcüna cuxü̃ chadauxẽẽ. ¡Rü 
ixücu i chapatawa rü ngĩxã tataãẽgü!” 
nhanagürü. 22 —Rü jemawena ínangu ga 
jema to ga norü duü̃xü̃ ga 2000 tachinü 
ga dĩẽru ngĩxü̃ jaxuxü̃. Rü nhanagürü 
norü corixü̃: 
“Dücax Pa Corix, nhaã ijixĩ ga jema 
2000 tachinü ga dĩẽru ga choxna ngĩxü̃ 
cuxãcü. Marü ngĩmaã chapuracü rü 
ngĩmaã cuxü̃́ ngĩxü̃ chajaxu i naĩ i 2000 
tachinü. Rü nhaã ijixĩ”, nhanagürü. 
23 —Rü norü cori rü nhanagürü nüxü̃: 
“Pa Chorü Duü̃xü̃x, wüxi i mexẽchixü̃ 
cuixĩ, rü meãma cupuracü. Rü meã 
nüxna cudau ga jema noxre ga dĩẽru ga 
cuxna ngĩxü̃ chaxãcü, rü meãma ngĩmaã 
cupuracü. Rü ngẽmaca̱x i nhu̱xmax rü tá 
rümumaẽcüna cuxü̃ chadauxẽẽ. ¡Rü 
ixücu i chapatawa rü ngĩxã tataãẽgü!” 
nhanagürü. 24 —Notürü jexguma norü 
corixü̃tawa nanguxgu ga jema norü 
duü̃xü̃ ga 1000 tachinü ga dĩẽru ngĩxü̃ 
jaxuxü̃, rü nhanagürü norü corixü̃: 
“Dücax Pa Corix, chama nüxü̃ 
chacua̱x rü wüxi i jatü i aüxü̃ cuixĩ. Rü 
cunajaxu i nanetüarü o i ngextá tama 
ícutoexü̃wa, rü cunabuxarü oõ̱x i nanetü 
i tama icutoxü̃. 25 —Rü jemaca̱x chamuü̃. 
Rü waixü̃mügu ngĩxü̃ chixaixmaü̃ rü 
MATEU 25 
O Novo Testamento na língua ticuna do Brasil, 2da ed. ©2009, Liga Bíblica
78 
ngĩxü̃ ichata̱x. Notürü nhaã ijixĩ i ngẽma 
curü dĩẽru”, nhanagürü. 26 Rü jexguma 
ga norü cori rü nanangãxü̃ rü 
nhanagürü: 
“Pa Chorü Duü̃xü̃x, wüxi i chixexü̃ rü 
oxü̃ i chorü duü̃xü̃ cuixĩ. Rü cuma 
meãma nüxü̃ cucua̱x rü ngextá tama 
íchatoexü̃wa rü chanajaxu i nanetüarü 
o, rü chanabuxarü oõ̱x i nanetü i tama 
ichatoxü̃. 27 —Rü jemaca̱x narümemaẽ 
chi nixĩ ga bancugu choxü̃́ ngĩmaã na 
cunguxü̃xü̃ ga chorü dĩẽru na ngẽ́ma 
choxü̃́ ngĩxü̃ jamuxẽẽgüxü̃ca̱x, rü 
ngẽmaãcü mucü ngĩxü̃ na chajaxuxü̃ca̱x 
i ngẽxguma íchanguxgu”, nhanagürü. 
28 —Rü jexguma ga jema cori rü nanamu 
ga jema togü ga norü duü̃xü̃gü ga jéma 
jexmagüxü̃, rü nhanagürü nüxü̃: 
“¡Nüxna ngĩxü̃ pejau̱x i ngẽma dĩẽru, 
rü ngẽma jatü i 10,000 i dĩẽru nüxü̃́ 
ngẽxmaxü̃na ngĩxü̃ pexã! 29 —Erü 
jíxema tüxü̃́ nangẽma̱xcü rü jexera tá 
tüxna ngĩxü̃ taxã, rü ngẽmaãcü tá tüxü̃́ 
imuxũchi. Notürü jíxema tüxü̃́ natau̱xcü 
rü woo ngẽma noxre i tüxü̃́ ngẽma̱xcü 
rü tá tüxna ngĩxü̃ tajaxu. 30 —¡Rü jéama 
düxétüwa i poraãcü ínaxẽãnexü̃wa 
pejatá i nhaã chorü duü̃xü̃ i taxuwama 
mexü̃! Rü ngẽ́ma tá narüdoxü rü tá 
nixü̃́xchapüta”, nhanagürü. 
 
Naãneãrü gu̱xgu rü Cristupe̱xewa tá 
nangutaque̱xegü i guxü̃ i 
nachiü̃ãnecü̱̃ã̱x i duü̃xü̃gü na 
jadexechiãxü̃ca̱x i ngẽma mexü̃gü 
rü na napocueãxü̃ca̱x i ngẽma 
chixexü̃gü 
31 Rü nhanagürü ga Ngechuchu: —Rü 
ngẽxguma wenaxãrü núma chaxũxgu i 
chama i Tupana Nane na duü̃xü̃xü̃ 
chiĩxü̃, rü chorü orearü ngeruü̃gü i 
dauxü̃cü̱̃ã̱x rü tá choxü̃ naxümücügü. Rü 
ãẽ̱xgacü ja tacü tá chixĩ rü chorü 
tochica i mexẽchixü̃wa tá charüto. 
32 —Rü guxü̃ i nachiü̃ãnecü̱̃ã̱x i duü̃xü̃gü 
rü tá chape̱xewa nangutaque̱xegü. Rü 
chama rü tá chajadexechi nhama wüxi i 
carneruarü daruü̃ i norü carnerugü rü 
bodegü noxrüwama mugüxü̃rüü̃. 33 —Rü 
ngẽma choxrü ixĩgüxü̃ rü chorü 
tügünecüwawa tá chanangẽxmagüxẽẽ. 
Rü ngẽma tama choxrü ixĩgüxü̃ rü chorü 
ṯoxwecüwawa tá chanangẽxmagüxẽẽ. 
34 —Rü ngẽxguma i chama i tá ãẽ̱xgacü 
ja tacü na chiĩxü̃ rü nhacharügü tá nüxü̃ 
i ngẽma chorü duü̃xü̃gü: 
“¡Nuã pexĩ i pema ja texé ja Chaunatü 
ja Tupana tüxü̃ rüngü̃xẽẽgüxe, rü 
penajaxu i ngẽma pechica i ngextá 
nüma ãẽ̱xgacü íjiĩxü̃wa! Jerü Chaunatü 
rü pexca̱x nanamexẽẽ i ngẽma pechica 
ga jexguma taũta naãne naxü̱xgu. 
35 —Rü ngẽmaãcü tá pemaã namecüma 
jerü jexguma chataijagu rü pema rü 
choxü̃ pechibüxẽẽ. Rü jexguma 
chiṯawagu rü choxü̃ pexaxexẽẽ. Rü 
jexguma tama nüxü̃ pecua̱xgu na texé 
chiĩxü̃ rü meã choxü̃ pejauxgü ga 
pepatawa. 36 —Rü jexguma 
changexchirugu rü choxü̃ pexüxchiru. 
Rü jexguma chiḏaawegu rü choxü̃ 
perüngü̃xẽẽ. Rü jexguma pocupataü̃wa 
chajexmagu rü choxü̃ ípejadau”, 
nhacharügü tá nüxü̃. 37 —Rü ngẽxguma i 
ngẽma duü̃xü̃gü i chidexechixü̃ rü 
nhanagürügü tá choxü̃: 
“Pa Corix, ¿nhuxgu ga cuxü̃ tadauxü̃ 
ga na cutaijaxü̃ rü cuxü̃ tachibüxẽẽxü̃? 
¿Rü nhuxgu ga cuxü̃ tadauxü̃ ga na 
cuiṯaawaxü̃ rü cuxü̃ taxaxẽẽxü̃? 38 —¿Rü 
MATEU 25 
O Novo Testamento na língua ticuna do Brasil, 2da ed. ©2009, Liga Bíblica
79 
nhuxgu ga topatawa cunguxü̃ rü meã 
cuxü̃ tajauxgüxü̃ ga woo tama cuxü̃ 
tacua̱xgügu? ¿Rü nhuxgu ga 
cungexchiruxü̃ rü cuxü̃ taxüxchirugüxü̃? 
39 —¿Rü nhuxgu ga cuxü̃ tadaugüxü̃ na 
cuiḏaawexü̃ rü e̱xna pocupataü̃wa 
cujexmaxü̃ rü cuxü̃ ítajadaugüxü̃?” 
nhanagürügü tá choxü̃. 40 —Rü chama 
na ãẽ̱xgacü ja tacü na chiĩxü̃, rü tá 
chanangãxü̃, rü nhacharügü tá: 
“Aixcuma pemaã nüxü̃ chixu rü 
jexguma nüxü̃ perüngü̃xẽẽgügu i 
ngẽxü̃rüüxü̃ ga nhaã chorü duü̃xü̃gü ga 
jexguma nüxü̃́ natau̱xgu, rü choxü̃ nixĩ 
ga perüngü̃xẽẽgüxü̃”, nhacharügü tá 
nüxü̃. 41 Rü nhu̱xmachi i chama na 
ãẽ̱xgacü ja tacü na chiĩxü̃, rü 
nhacharügü tá nüxü̃ i ngẽma tama 
chorü duü̃xü̃gü ixĩgüxü̃: 
“¡Choxna peixĩgachi i pema i perü 
chixexü̃ca̱x pocuexe! ¡Rü ngẽ́ma pexĩ 
nawa ja jima üxü ja taguma ixoxü̃ne ja 
Tupana ímexẽẽ́ne naxca̱x i ṉg̱oxo i 
Chataná rü norü duü̃xü̃gü! 42 —Jerü 
jexguma chataijagu rü pema rü tama 
choxü̃ pechibüxẽẽ. Rü jexguma 
chiṯawagu rü tama choxü̃ pexaxẽẽ. 
43 —Rü jexguma tama nüxü̃ pecua̱xgu na 
texé chiĩxü̃ rü tama meã choxü̃ 
pejauxgü ga pepatawa. Rü jexguma 
changexchirugu rü tama choxü̃ 
pexüxchirugü. Rü jexguma chiḏaawegu 
rü pocupataü̃wa chajexmagu rü tama 
choxü̃ ípejadaugü”, nhacharügü tá nüxü̃. 
44 —Rü ngẽxguma i nümagü i tama 
chorü duü̃xü̃gü ixĩgüxü̃, rü nhanagürügü 
tá choxü̃: 
“Pa Corix, ¿nhuxgu topatawa cungu 
rü tama meã cuxü̃ tajauxgü jerü tama 
cuxü̃ tacua̱xgü? ¿Rü nhuxgu ga cuxü̃ 
tadaugüxü̃ ga na cutaijaxü̃, rü e̱xna na 
cuiṯaawaxü̃, rü e̱xna na cungexchiruxü̃, 
rü e̱xna cuiḏaawexü̃, rü e̱xna 
pocupataü̃wa na cujexmaxü̃, rü tama 
cuxü̃ tarüngü̃xẽẽgüxü̃?” nhanagürügü tá 
choxü̃. 45 —Rü chama na ãẽ̱xgacü ja 
tacü na chiĩxü̃, rü tá chanangãxü̃, rü 
nhacharügü tá nüxü̃: 
“Aixcuma pemaã nüxü̃ chixu rü 
jexguma tama nüxü̃ perüngü̃xẽẽgügu ga 
ngẽxü̃rüüxü̃ ga nhaã chorü duü̃xü̃gü ga 
jexguma nüxü̃́ natau̱xgu, rü choxü̃ rü ta 
tama perüngü̃xẽẽgü”, nhacharügü tá 
nüxü̃. 46 —Rü nhu̱xmachi i ngẽma 
duü̃xü̃gü i tama chorü duü̃xü̃gü ixĩgüxü̃ 
rü tá pocu i taguma gúxü̃wa naxĩ. 
Notürü ngẽma duü̃xü̃gü i aixcuma meã 
chauxca̱x maxẽxü̃ rü tá nanajauxgü i 
maxü̃ i taguma gúxü̃, —nhanagürü ga 
Ngechuchu. 
 
Judéugüarü ãẽ̱xgacügü naxca̱x 
nadaugü na nhuxãcü Ngechuchuxü̃ 
jajauxgüxü̃ 
(Mr 14.1-2; Lc 22.1-2; Ju 11.45-53) 
 
26
  
1 Rü jexguma Ngechuchu nüxü̃ 
rüchaxgu ga jema orexü̃ na 
jaxuxü̃, rü nhanagürü norü ngúexü̃güxü̃: 
2 —Pema nüxü̃ pecua̱x rü taxre i 
ngunexü̃ nataxu na nangõ̱xgüãxü̃ca̱x i 
ngẽma õna i Üpetüchigaarü petaca̱x 
naxügüxü̃. Rü ngẽxguma tá nixĩ i choxü̃ 
jajauxgüxü̃ i chorü uwanügü na 
curuchawa choxü̃ japotagüxü̃ca̱x 
—nhanagürü. 3 Rü jexgumaü̃cüü ga 
paigüarü ãẽ̱xgacügü, rü ngúexẽẽruü̃gü 
ga ore ga mugüwa ngu̱xẽẽtaegüxü̃, rü 
togü ga ãẽ̱xgacügü ga jaguã̱xgü rü 
nangutaque̱xegü ga napatawa ga Caipá 
ga paigüarü ãẽ̱xgacü ixĩcü. 4 Rü jéma 
MATEU 25 
,  
26 
O Novo Testamento na língua ticuna do Brasil, 2da ed. ©2009, Liga Bíblica
80 
nügümaã nanamexẽẽgü na 
Ngechuchuxü̃ nawomüxẽẽgüãcüma na 
jajauxgüãxü̃ca̱x rü na jama̱xgüãxü̃ca̱x. 
5 Notürü nügümaã nhanagürügü: 
—Taxucürüwama i nhu̱xma petagu 
tajajauxgü, erü duü̃xü̃gü rü tá tamaã 
nanuẽ —nhanagürügü. 
 
Wüxi ga nge rü Ngechuchuerugu 
inaba ga pumara 
 
(Mr 14.3-9; Ju 12.1-8) 
6 Rü Ngechuchu rü Betániãwa 
najexma napatawa ga Chimáũ ga 
rüchaxünecümaã naxugüãcü. 7 Rü 
Ngechuchuca̱x jéma ijaxũ ga wüxi ga 
ngecü ga jéma nangecü ga wüxiweü̃ ga 
pumara ga tatanüxü̃chixü̃ ga mexẽchicü 
ga garapamaã ãchiü̃xü̃. Rü jexguma 
mechawa ínachibüjane ga Ngechuchu, 
rü ngĩma rü naẽrugu inaba ga jema 
pumara. 8 Rü jexguma jemaxü̃ 
nadaugügu ga Ngechuchuarü ngúexü̃gü, 
rü naãẽwa nangu̱xgü, rü inanaxügüe ga 
na nhagüxü̃. —¿Tü̱xcüü̃ ngẽxma 
inaxaijaxü̃ i ngẽma pumara? 9 —Rü 
narümemaẽ chi nixĩ i tatanüxü̃gu namaã 
itaxe, rü nhu̱xmachi ngẽma dĩẽrumaã 
nüxü̃ irüngü̃xẽẽ i ngẽma duü̃xü̃gü i 
ngearü dĩẽruã̱xgüxü̃ —nhanagürügü. 
10 Rü Ngechuchu nüxü̃ naxĩnü. Rü 
nhu̱xmachi nhanagürü norü 
ngúexü̃güxü̃: —¿Tü̱xcüü̃ ngĩxü̃ 
pechixewe i ngẽma nge? Erü ngẽma 
chamaã naxüxü̃ rü wüxi i mexü̃ nixĩ. 
11 —Ngẽma ngearü dĩẽruã̱xgüxü̃ rü 
guxü̃gutáma petanüwa nangẽxmagü. 
Notürü chama rü tãũxü̃táma guxü̃gu 
petanüwa changẽxma. 12 —Rü ngẽma 
chamaã naxüxü̃ i nhaã ngecü na 
chaxunegu nabaãxü̃ i ngẽma pumara i 
paacaxü̃, rü ngẽmaãcü inaxü erü paxa tá 
chaju rü tá choxü̃ inata̱xgü. Rü 
ngẽmaca̱x nixĩ i chaxunegu nabaãxü̃ i 
ngẽma pumara. 13 —Rü aixcuma pemaã 
nüxü̃ chixu rü guxü̃ i naãnewa i ngextá 
duü̃xü̃gü nüxü̃ íixugügüxü̃wa i 
Tupanaãrü ore i mexü̃, rü nhaã ngecü 
chamaã üxü̃ rü tá ta nüxü̃ nixugügü. Rü 
ngẽmaãcü tá ngĩxna nacua̱xãchie i 
duü̃xü̃gü —nhanagürü ga Ngechuchu. 
 
Juda rü ãẽ̱xgacügümaã nanamexẽẽ 
na nhuxãcü Ngechuchuxü̃ 
jajauxgüxü̃ca̱x 
 
(Mr 14.10-11; Lc 22.3-6) 
14 Rü nhu̱xmachi ga wüxi ga 
Ngechuchuarü ngúexü̃ ga Juda ga 
Icarióti rü paigüarü ãẽ̱xgacügüxü̃tawa 
naxũ rü namaã najarüdexa. 15 Rü Juda 
rü nhanagürü nüxü̃: —¿Nhuxre tá choxü̃́ 
penaxütanüxü̃ i ngẽxguma pexü̃́ 
chanatauxchaxẽẽgu na Ngechuchuxü̃ 
pejauxgüxü̃ca̱x? —nhanagürü. Rü 
jexguma ga nümagü ga paigüarü 
ãẽ̱xgacügü rü 30 tachinü ga dĩẽrugu 
namaã naxuneta. 16 Rü jexgumama 
inanaxügü ga Juda ga naxca̱x na 
nadauxü̃ ga nhuxãcü nüxü̃́ na 
natauxchaxẽẽgüãxü̃ na Ngechuchuxü̃ 
jajauxgüxü̃ca̱x. 
 
Üpetüchigaarü õnawa 
 
nachibü ga Cori 
 
(Mr 14.12-25; Lc 22.7-23; Ju 13.21-30; 
1 Co 11.23-26) 
17 Rü nawa nangu ga ngunexü̃ ga nagu 
inaxügüxü̃ ga jema peta ga põũ ga 
ngearü puxẽẽruü̃ã́xü̃ nagu nangõ̱xgüxü̃. 
Rü norü ngúexü̃gü rü Ngechuchuca̱x 
naxĩ, rü nhanagürügü nüxü̃: —¿Ngextá 
MATEU 26 
O Novo Testamento na língua ticuna do Brasil, 2da ed. ©2009, Liga Bíblica
81 
tá tanamexẽẽ i nachica i nawa 
nangõ̱xgüxü̃ i õna i Üpetüchigaarü 
petagu ingṍxü̃? —nhanagürügü. 18 Rü 
nüma ga Ngechuchu rü nhanagürü 
nüxü̃: —¡Ngẽ́ma ĩãnewa pexĩ, rü jima 
jatü ja pemaã nüxü̃ chaxunetacüpatawa 
pexĩ! ¡Rü namaã nüxü̃ peixu rü 
nhapegügü: 
“Torü ngúexẽẽruü̃ rü nhanagürü: 
‘Marü ningaicaxü̃chi na chajuxü̃ rü nuã 
cupatawa rü chorü ngúexü̃gümaã 
chanangupetüxẽẽchaü̃ i Üpetüchigaarü 
peta’,” nhaperügügü tá nüxü̃! 19 Rü jéma 
naxĩ ga jema norü ngúexü̃gü. Rü jema 
Ngechuchu namaã nüxü̃ ixuxü̃rüü̃ 
nanaxügü. Rü nanamexẽẽgü ga jema 
õna ga Üpetüchigaarü petagu tá 
nangõ̱xgüxü̃. 20 Rü jexguma nachütagu 
rü jéma mechawa nachibü ga 
Ngechuchu namaã ga jema 12 ga norü 
ngúexü̃gü. 21 Rü jexguma ínachibüejane, 
rü Ngechuchu rü nhanagürü nüxü̃: 
—Aixcuma pemaã nüxü̃ chixu rü wüxie 
i petanüwa tá tixĩ ja bexma chauechita 
choxü̃ íjaxuaxü̃xẽ —nhanagürü. 22 Rü 
jexguma ga nümagü ga norü ngúexü̃gü 
rü poraãcü nangechaü̃gü. Rü wüxichigü 
nüxna nicachigü, rü nhanagürügü: —Pa 
Corix, ¿chama e̱xna tá chiĩxü̃ ja jíxema 
cuxü̃ íjaxuaxü̃xẽ? —nhanagürügü. 23 Rü 
nüma ga Ngechuchu nanangãxü̃ rü 
nhanagürü: —Ngẽma wüxi ja poratuwa 
namaã tá chachibüxü̃, rü ngẽma tá nixĩ i 
chauechita choxü̃ íjaxuaxü̃xü̃. 24 —Rü 
chama i Tupana Nane na duü̃xü̃xü̃ 
chiĩxü̃ rü tá chaju ngẽxgumarüü̃ i 
Tupanaãrü ore i ümatüxü̃ nüxü̃ 
ixuxü̃rüü̃. Notürü wüxi i ngechaü̃xü̃chi 
nixĩ naxca̱x i ngẽma jatü i choxü̃ 
íjaxuaxü̃xü̃. Rü narümemaẽ chi nixĩ ga 
noxtacüma tau chima na nabuxü̃ 
—nhanagürü. 25 Rü nadexaãchi ga Juda 
ga naẽchita íjaxuaxü̃xü̃, rü nhanagürü: 
—Pa Ngúexẽẽruü̃x, ¿tãũxü̃táma chama 
nixĩ? —nhanagürü. Rü Ngechuchu 
nanangãxü̃ rü nhanagürü: —Ngẽmáãcü 
cuma nixĩ —nhanagürü. 26 Rü jexguma 
ínachibüejane rü Ngechuchu nanajaxu 
ga wüxi ga põũ. Rü Tupanana moxẽ 
naxã, rü inanabücu, rü norü 
ngúexü̃güxü̃ najanu. Rü nhanagürü: 
—Nhaã põũ rü chaxunechiga nixĩ. Rü 
¡penangṍ! —nhanagürü. 27 Rü jemawena 
rü nanajaxu ga wüxi ga copu ga wĩũmaã 
ããcuxü̃. Rü jexgumarüü̃ ta Tupanana 
moxẽ naxca̱x naxãxĩra, rü nhu̱xmachi 
norü ngúexü̃güna nanaxã, rü nhanagürü 
nüxü̃: —¡Rü guxãma i pema rü pejaxa̱ü̱x 
ja daa wĩũ! 28 —Erü daa wĩũ rü nachiga 
nixĩ ja chaugü ja muxü̃ma i duü̃xü̃güca̱x 
tá ibacü na ngẽmaãcü Tupana nüxü̃́ 
nüxü̃ nangechaü̃xü̃ca̱x i norü pecadugü. 
Rü jimawa Tupana nanango̱xẽẽ na 
aixcuma jiĩxü̃ i norü uneta. 29 —Rü 
pemaã nüxü̃ chixu rü tagutáma wena 
wĩũ chajaxaxü nhu̱xmatáta Chaunatü ja 
Tupana ãẽ̱xgacü íixĩxü̃wa 
ngexwacaxü̃cü ja wĩũ pemaã chajaxa̱ü̱x 
—nhanagürü. 
 
Ngechuchu nüxü̃ nixu na Pedru tá 
nügü icúxü̃ na norü ngúexü̃ jiĩxü̃ 
(Mr 14.26-31; Lc 22.31-34; 
 
Ju 13.36-38) 
30 Rü nhu̱xmachi nawijaegü ga wüxi 
ga Tupanaãrü wijaegu. Rü jemawena rü 
guma Ma̱xpǘne ga Oriwéranecügu 
ãẽ́ganewa naxĩ. 31 Rü jexguma ga 
Ngechuchu rü nhanagürü nüxü̃ ga norü 
ngúexü̃gü: —Guxãma i pema rü tá 
MATEU 26 
O Novo Testamento na língua ticuna do Brasil, 2da ed. ©2009, Liga Bíblica
82 
choxü̃ ípeta̱xgü i nhama i chütaxü̃gu. 
Erü Tupanaãrü ore i ümatüxü̃wa rü 
nhanagürü: 
“Tá chajama̱x ja carneruarü daruü̃, 
rü tá nanaxüanemare i 
carnerugü”, 
nhanagürü i ngẽma ore. 32 —Notürü 
ngẽxguma marü juwa ícharüdaxguwena, 
rü tá chaxira pexü̃pa Gariréaanewa 
chaxũ —nhanagürü. 33 Rü jexguma ga 
Pedru rü nanangãxü̃ rü nhanagürü: 
—Rü woo guxü̃ma i togü cuxü̃ íta̱xgu, 
notürü i chamax rü tãũxü̃táma cuxü̃ 
íchata̱x —nhanagürü. 34 Rü Ngechuchu 
nhanagürü nüxü̃: —Aixcuma cumaã 
nüxü̃ chixu rü nhamatama i chütaxü̃gu 
rü naxü̃pa na ota ic̱axü̃, rü 
tamaẽ̱xpü̱xcüna tá cugü icuicu̱x na 
chorü duü̃xü̃ cuiĩxü̃. 35 Rü Pedru 
nanangãxü̃ rü nhanagürü: —Rü woo 
wüxigu cumaã chaju̱xgu rü tãũxü̃táma 
chaugü ichicu̱x na curü duü̃xü̃ chiĩxü̃ 
—nhanagürü. Rü guxü̃ma ga togü ga 
norü ngúexü̃gü rü ta jema 
nhanagürügü. 
 
Ngechuchu rü Jechemaníwa 
najajumuxẽ 
 
(Mr 14.32-42; Lc 22.39-46) 
36 Rü Ngechuchu rü norü ngúexü̃gü rü 
nawa nangugü ga wüxi ga nachica ga 
Jechemaní ga naẽ́ga. Rü Ngechuchu rü 
nhanagürü nüxü̃: —¡Nuã perütogü! Rü 
paxa joxni jéa chajajumuxẽ 
—nhanagürü. 37 Rü Ngechuchu nügüwe 
nanagagü ga Pedru rü Zebedéu nanegü 
ga Tiagu rü Juã́ũ. Rü Ngechuchuca̱x 
inaxügü ga na poraãcü nangechaü̃xü̃ rü 
naxi̱xãchiãẽxü̃. 38 Rü jexguma ga 
Ngechuchu rü nhanagürü nüxü̃: 
—Poraãcü changechaü̃ rü nagu 
charüxĩnü rü ngẽmamaã tá chaju. ¡Rü 
nuxa perücho i pemax, rü chauxrüü̃ 
ipedaue! —nhanagürü. 39 Rü jexguma ga 
Ngechuchu rü jéaxüra naxũ. Rü 
waixü̃müãnegu nanangücuchi. Rü 
najumuxẽ rü nhanagürü: —Pa 
Chaunatüx, ngẽxguma cuma 
cunaxwa̱xegu, ¡rü nüxna choxü̃ 
ínanguxuchixẽẽ i nhaã ngúxü̃ i tá choxü̃ 
üpetüxü̃! Notürü chanaxwa̱xe i 
cuxrütama ngúchaü̃ cuxü rü tama i 
choxrü —nhanagürü. 40 Rü jemawena ga 
Ngechuchu rü nataegu ga jema norü 
ngúexü̃gü íjexmagüxü̃wa. Rü nüxü̃ 
inajangau ga na ínapeexü̃. Rü 
nhanagürü Pedruxü̃: —Pa Pedrux, 
¿taxucürüwama e̱xna namaã peporae na 
chamaã ipedauexü̃, rü bai i wüxi i 
ngora? 41 —¡Rü pexuãẽgü rü Tupanana 
naxca̱x pec̱a na pexü̃ nangü̃xẽẽxü̃ca̱x na 
tama choxü̃ ípetáxü̃ca̱x ega ngẽxguma 
ṯacü rü guxchaxü̃ pexü̃ üpetügu! Erü 
aixcuma peãẽwa rü ípememare, notürü 
pexene nixĩ ituraxü̃ —nhanagürü. 42 Rü 
jexguma rü wenaxãrü noxri 
ínajumuxẽxü̃ca̱x nataegu ga Ngechuchu. 
Rü wenaxãrü najumuxẽ, rü nhanagürü: 
—Pa Chaunatüx, ngẽxguma tama 
cunaxwa̱xegu na nawa choxü̃ 
ícunguxuchixẽẽxü̃ i nhaã ngúxü̃ i tá 
chingexü̃, rü marü name i ngẽma cuma 
cunaxwa̱xexü̃ãcüma chamaã cunaxü 
—nhanagürü. 43 Rü nhu̱xmachi 
wenaxãrü norü ngúexü̃gü 
íjexmagüxü̃wa naxũ. Rü nüxü̃ inajangau 
ga na ínapeexü̃, jerü poraãcü 
najaxtaexü̃chi. 44 Rü jéma nüxna nixũ, 
rü wenaxãrü najajumuxẽ. Rü 
noxriãcütama najumuxẽ. 45 Rü 
MATEU 26 
O Novo Testamento na língua ticuna do Brasil, 2da ed. ©2009, Liga Bíblica
83 
jemawena rü norü ngúexü̃gü 
íjexmagüxü̃wa naxũ. Rü nhanagürü 
nüxü̃: —¡Nhu̱xma waxi pepee rü 
iperüngü̃ẽ! Erü marü nawa nangu i 
ngora na chorü uwanü choxü̃ ijauxgüxü̃ 
rü pecaduã̱xgüxü̃na choxü̃ namugüxü̃. 
46 ¡Ipechigü rü ngĩxã ítixĩ! Erü marü 
nhamatáma nixĩ i ngẽma choxü̃ 
íjaxuaxü̃xü̃ —nhanagürü. 
 
Ngechuchuxü̃ nijauxgü 
(Mr 14.43-50; Lc 22.47-53; 
 
Ju 18.2-11) 
47 Rü jexguma íjadexajane ga 
Ngechuchu, rü ínangu ga Juda ga norü 
ngúexü̃chire̱x ixĩxü̃. Rü nawe narüxĩ ga 
muxü̃ma ga duü̃xü̃gü ga taramaã rü 
naĩmaã ixãxnexü̃. Rü jema nixĩ ga 
duü̃xü̃gü ga paigüarü ãẽ̱xgacügü rü togü 
ga ãẽ̱xgacügü ga jaguã̱xgü jéma 
mugüxü̃. 48 Rü ga Juda ga ínaxuaxü̃xü̃ rü 
marü jema duü̃xü̃gümaã nanamexẽẽ, rü 
nhanagürü: —Ngẽma nüxü̃ chawãxĩxü̃ 
tá nixĩ i Ngechuchu. Rü ngẽma tá nixĩ i 
pejauxgüxü̃ —nhanagürü: 49 Rü jexguma 
Ngechuchuca̱x nixũ, rü nhanagürü 
nüxü̃: —Nuxmaẽ Pa Ngúexẽẽruü̃x 
—nhanagürü. Rü nhu̱xmachi nüxü̃ 
nawãxĩ. 50 Rü Ngechuchu nanangãxü̃ rü 
nhanagürü: —Pa Chamücüx, ¿ṯacüwa 
nuã cuxũ? —nhanagürü. Rü 
jexgumatama Ngechuchuxü̃ nijauxgü ga 
jema duü̃xü̃gü ga Judawe rüxĩxü̃. 51 Rü 
wüxi ga Ngechuchumücü nanawe̱xechi 
ga norü tara, rü paigüarü ãẽ̱xgacüarü 
duü̃xü̃xü̃ ínadaechinü. 52 Rü jexguma ga 
Ngechuchu rü nhanagürü: —¡Naxchiü̃gu 
jaxücuchi i curü tara! Erü guxãma ja 
jíxema taramaã nuẽxẽ, rü taragu tátama 
tajue. 53 —¿Tama e̱xna nüxü̃ cucua̱x rü 
ngẽxguma chi chama chanaxwa̱xegu, rü 
Chaunatüna chi naxca̱x chaca na choxü̃́ 
núma namugüãxü̃ca̱x i muxü̃ma i norü 
orearü ngeruü̃gü i dauxü̃cü̱̃ã̱x na choxü̃ 
janangü̃xẽẽgüxü̃ca̱x? 54 —Notürü 
ngẽxguma chi ngẽma chaxü̱xgu, rü 
¿nhuxãcü chi ningu i Tupanaãrü ore i 
ümatüxü̃ i nüxü̃ ixuxü̃ na chama rü tá 
chajuxü̃? 55 Rü jexguma ga Ngechuchu 
rü nhanagürü nüxü̃ ga jema duü̃xü̃gü: 
—¿Tü̱xcüü̃ taragü rü naĩxmena̱xãgümaã 
chauxca̱x nuã pexĩ na choxü̃ 
pejarüjauxgüxü̃ca̱x nhama wüxi i 
ngĩ́ta̱xáxü̃ chiĩxü̃rüü̃? Rü guxü̃ ga 
ngunexü̃gu rü tupauca ga taxü̃newa 
changu̱xẽẽtae notürü taguma jexma 
choxü̃ pejauxgü. 56 —Notürü guxü̃ma i 
nhaã nhu̱xma ngupetüxü̃, rü ngẽmaãcü 
nangupetü na janguxü̃ca̱x i Tupanaãrü 
ore ga nuxcümaxü̃güxü̃ ga norü orearü 
uruü̃gü ümatügüxü̃ —nhanagürü. Rü 
jexguma ga guxü̃ma ga norü ngúexü̃gü 
rü nüxna nibuxmü. Rü nüxĩcatama jéma 
nanata̱xgü ga Ngechuchu. 
 
Ãẽ̱xgacügü ga taxü̃güpe̱xewa 
Ngechuchuxü̃ nagagü 
 
(Mr 14.53-65; Lc 22.54-55, 63-71; 
 
Ju 18.12-14, 19-24) 
57 Rü Caipá ga paigüarü 
ãẽ̱xgacüxü̃tawa Ngechuchuxü̃ nagagü ga 
jema duü̃xü̃gü ga jajauxgüxü̃. Rü jéma 
nixĩ ga nangutaque̱xegüxü̃ ga 
ngúexẽẽruü̃gü ga ore ga mugüwa 
ngu̱xẽẽtaegüxü̃ rü ãẽ̱xgacügü ga 
jaguã̱xgü. 58 Notürü ga Pedru rü jaxü̃gu 
nawe nixãchigü nhu̱xmata paigüarü 
ãẽ̱xgacü ga Caipáxü̃tawa nangu. Rü 
purichíagü ga tupaucaarü daruü̃gümaã 
jéma ĩã̱xtüwa narüto, jerü nüxü̃ 
MATEU 26 
O Novo Testamento na língua ticuna do Brasil, 2da ed. ©2009, Liga Bíblica
84 
nadauxchaü̃ ga ṯacü tá Ngechuchumaã 
na naxüexü̃. 59 Rü ga paigüarü 
ãẽ̱xgacügü rü guxü̃ma ga Judéugüarü 
ãẽ̱xgacügü ga taxü̃gütücumü rü naxca̱x 
nadaugü ga wüxi ga ore ga doramare 
ixĩxü̃ na jemamaã Ngechuchuxü̃ 
ínaxuaxü̃güxü̃ca̱x na jama̱xgüãxü̃ca̱x. 
60-61 Notürü woo muxü̃ma ga duü̃xü̃gü 
ga doraxü̃mare nachigaxü̃ jéma 
jarüxugügüxü̃, rü taxucürüwa nüxü̃ 
inajangaugü ga ṯacüca̱x tá na 
jama̱xgüãxü̃. Rü düxwa jéma naxĩ ga 
taxre ga jatügü ga doraxü̃mare jéma 
jarüxugüxü̃. Rü nhanagürügü: —Toma 
nüxü̃ taxĩnüẽ i nhaã jatü rü nhanagürü: 
“Tá nagu chapogü ja daa tupauca ja 
taxü̃ne ja Tupanaãrü, rü tamaẽ̱xpü̱x i 
ngunexü̃gu tá wenaxãrü íchanadaxẽẽ”, 
nhanagürügü. 62 Rü jexguma ga 
paigüarü ãẽ̱xgacü ga Caipá rü inachi, rü 
nhanagürü Ngechuchuxü̃: —¿Rü 
ṯacümaã cunangãxü̃ i nhu̱xmax? ¿Rü 
nhuxũ nhaxü̃ jiĩxü̃ i ngẽma cuchiga i 
nüxü̃ jaxugügüxü̃? —nhanagürü. 
63 Notürü ga Ngechuchu rü 
nangea̱xmare. Rü jemaca̱x ga paigüarü 
ãẽ̱xgacü ga Caipá rü nhanagürü nüxü̃: 
—Tupana ja Maxü̃cüégagu chanaxwa̱xe 
i aixcuma tomaã nüxü̃ cuixu na texé 
cuiĩxü̃. ¿Rü cuma e̱xna i Cristu ja 
Tupana Nane cuiĩxü̃, rü e̱xna tama? 
—nhanagürü. 64 Rü Ngechuchu 
nanangãxü̃ rü nhanagürü: —Ngü̃, rü 
ngẽma nüxü̃ cuixuxü̃ chixĩ. Rü pemaã 
nüxü̃ chixu rü tá choxü̃ pedaugü i 
ngẽxguma Chaunatü ja Poracüxü̃tawa 
charüto̱xgu rü ngẽxguma caixanexü̃gu 
wenaxãrü núma chaxũxgu —nhanagürü. 
65 Rü jexguma ga paigüarü ãẽ̱xgacü rü 
norü numaã nügüchirugu nagaugü. Rü 
nhanagürü: —Rü nhaã jatü rü ṯacü 
Tupanamaã nixugü. Rü taxuü̃ca̱xma 
marü tanaxwa̱xe i nhu̱xma i to i ore na 
napocuxü̃ca̱x i nhaã jatü. Rü pematama 
marü nüxü̃ pexĩnüẽ na nhuxãcü 
chixexü̃maã na jadexaxü̃. 66 —¿Nhuxũ 
nhapegüxü̃ i pemax? —nhanagürü. Rü 
nümagü ga togü ga ãẽ̱xgacügü rü 
nanangãxü̃gü rü nhanagürügü: 
—Ngẽmáãcü chixexü̃ naxü. Rü name 
nixĩ i noxtacüma naju —nhanagürügü. 
67 Rü jexguma rü Ngechuchuchametüwa 
nac̱uaixgüe. Rü nüxna nanac̱uaixcagü. 
Rü togü rü nanapegüchametügü. 68 Rü 
nhanagürügü: —Pa Cristux, ¡nüxü̃ 
nacua̱x na texé cuxü̃ pegüchametügüxü̃ 
rü cuxna nac̱uaixcagüxü̃! 
—nhanagürügü. 
 
Pedru inajacu̱x na 
 
Ngechuchuxü̃ nacuáxü̃ 
(Mr 14.66-72; Lc 22.56-62; 
 
Ju 18.15-18, 25-27) 
69 Rü joxni ga Pedru rü 
ãẽ̱xgacüpataa̱xtüwa narüto. Rü wüxi ga 
pacü ga jema ãẽ̱xgacüarü duü̃xü̃, rü 
Pedruca̱x ijaxũ. Rü ngĩgürügü nüxü̃: 
—Cuma rü ta namücü cuixĩ i ngẽma 
Ngechuchu i Gariréaanecü̱̃ã̱x 
—ngĩgürügü. 70 Notürü ga Pedru rü 
guxü̃ ga jema duü̃xü̃güpe̱xewa rü nügü 
inicu̱x na Ngechuchuarü duü̃xü̃ jiĩxü̃, rü 
nhanagürü: —Chama rü tama nüxü̃ 
chacua̱x i ṯacüchiga nixĩ i ngẽma nüxü̃ 
cuixuxü̃ —nhanagürü. 71 Rü jexguma 
marü jema ĩpataa̱xtüarü ĩã̱xwa 
ínaxũũxgu ga Pedru, rü naĩ ga pacü 
nüxü̃ idau. Rü ngĩgürügü namaã ga 
jema duü̃xü̃gü ga jéma jexmagüxü̃: 
—Nhaã jatü rü Ngechuchu ja 
MATEU 26 
O Novo Testamento na língua ticuna do Brasil, 2da ed. ©2009, Liga Bíblica
85 
Nacharétucü̱̃ã̱xmücü nixĩ —ngĩgürügü. 
72 Notürü ga Pedru rü wenaxãrü nügü 
inicu̱x na Ngechuchuarü duü̃xü̃ jiĩxü̃. Rü 
nhanagürü: —Chama rü tama nüxü̃ 
chacua̱x i ngẽma jatü. Rü Tupana choxü̃ 
pocux ega tama aixcuma jixĩgu i chorü 
ore —nhanagürü. 73 Rü jixcamaxü̃ra rü 
jema duü̃xü̃gü ga jéma jexmagüxü̃ rü 
Pedruca̱x naxĩ, rü nhanagürügü nüxü̃: 
—Aixcuma nixĩ na cuma rü ta rü ngẽma 
Ngechuchutanüxü̃ cuiĩxü̃, erü wüxi i 
Gariréaanecü̱̃ã̱x idexaxü̃rüü̃ cuidexa 
—nhanagürügü. 74 Rü jexguma ga Pedru 
rü poraãcü nügü niixã, rü nhanagürü 
nüxü̃: —Rü aixcuma tama nüxü̃ chacua̱x 
i ngẽma jatü. Rü ngẽxguma doraxü̃ 
chixuxgu rü Tupana choxü̃ pocux 
—nhanagürü. Rü jexgumatama nica ga 
ota. 75 Rü jexguma ga Pedru rü nüxna 
nacua̱xãchi ga jema ore ga ü̃paacü 
Ngechuchu namaã nüxü̃ ixuxü̃ ga 
nhaxü̃: 
“Rü naxü̃pa na ota ic̱axü̃, rü cuma rü 
tamaẽ̱xpü̱xcüna cugü tá cuicu̱x na chorü 
duü̃xü̃ cuiĩxü̃”, nhaxü̃. Rü jéma ínaxũxũ 
ga Pedru rü poraãcüxü̃chima naxaxu. 
 
Judéugüarü ãẽ̱xgacügü rü 
Piratuxü̃tawa nanagagü ga 
Ngechuchu 
(Mr 15.1; Lc 23.1-2; Ju 18.28-32) 
 
27
  
1 Rü jexguma jangunegu rü 
guxü̃ma ga paigüarü ãẽ̱xgacügü 
rü jema togü ga ãẽ̱xgacügü ga tacügü ga 
jaguã̱xgü, rü nügümaã nanamexẽẽgü na 
nhuxãcü Ngechuchuxü̃ jama̱xgüxü̃. 2 Rü 
najana̱ĩ̱xgüchacüügü rü jemaãcü 
ãẽ̱xgacü ga Piratuxü̃tawa nanagagü. 
Piratu nixĩ ga Romacü̱̃ã̱x ga ãẽ̱xgacü ga 
Judéaanemaã icuácü. 
 
Naju ga Juda 
3 Rü nüma ga Juda ga Ngechuchuxü̃ 
íjaxuaxü̃xü̃ rü nüxü̃ nadau ga 
Ngechuchuxü̃ na napocuexü̃. Rü poraãcü 
nagu narüxĩnü ga jema chixexü̃ ga 
nümatama naxüxü̃. Rü jéma naxũ 
naxü̃tawa ga jema paigüarü ãẽ̱xgacügü rü 
togü ga ãẽ̱xgacügü ga tacügü ga jaguã̱xgü. 
Rü ngĩxü̃ najataeguxẽẽ ga jema 30 tachinü 
ga dĩẽru ga nüxna ngĩxü̃ naxãgücü. 4 Rü 
nhanagürü nüxü̃: —Chama rü marü 
chixexü̃ chaxü, erü naẽchita íchajaxuaxü̃ i 
wüxi i jatü i taxuü̃ma i chixexü̃ üxü̃, rü 
nhu̱xma rü tá ngẽmagagu naju 
—nhanagürü. Notürü nümagü ga 
ãẽ̱xgacügü rü nanangãxü̃gü, rü 
nhanagürügü: —Toma rü tama nüxü̃ 
tacuáxchaü̃ i ngẽma. Cugagutama nixĩ, rü 
cuma i nüxü̃ cucuáxü̃ na nhuxãcü cugümaã 
cunamexẽẽxü̃ i ngẽma —nhanagürügü. 
5 Rü jexguma ga Juda rü jexma tupauca ga 
taxü̃nechiãgu ngĩxü̃ nawotanü ga jema 
dĩẽru. Rü nhu̱xmachi ínixũ rü nügü 
najawẽxnaxã. 6 Rü ga paigüarü ãẽ̱xgacügü 
rü ngĩxü̃ nade ga jema dĩẽru. Rü 
nhanagürügü: —Taxucürüwa tupauca ja 
taxü̃neãrü dĩẽruchiü̃gu ngĩxü̃ tanu i nhaã 
dĩẽru, erü ngẽmamaã tanaxütanü i ngẽma 
jatü i tá juxü̃ —nhanagürügü. 7 Rü 
nhu̱xmachi nügümaã nanamexẽẽgü na 
jema dĩẽrumaã naxca̱x nataxegüxü̃ca̱x ga 
wüxi ga naãne ga waixü̃mü ga üwechixü̃ 
nawa najauxgüxü̃. Rü jema naãneca̱x 
nataxegü na nüxü̃́ najexmaxü̃ca̱x ga 
nachica ga ngexta na nata̱xgüãxü̃ca̱x ga 
jema duü̃xü̃gü ga togü ga nachiü̃ãnecü̱̃ã̱x 
ixĩgüxü̃. 8 Rü ngẽmaca̱x i nhu̱xma rü ta i 
ngẽma naãne rü Nagüchitaü̃gu naxãẽ́ga. 
9 Rü jemaãcü ningu ga Tupanaãrü ore ga 
MATEU 26 
,  
27 
O Novo Testamento na língua ticuna do Brasil, 2da ed. ©2009, Liga Bíblica
86 
nuxcümaxü̃cü ga norü orearü uruü̃ ga 
Jeremíã ümatüxü̃ ga nhaxü̃: 
“Rü nümagü ngĩxü̃ nade ga jema 30 
tachinü ga dĩẽru ga Cristutanü 
Judéugü ngĩxü̃ ixãgücü. 10 Rü 
jema dĩẽrumaã naxca̱x nataxegü 
ga wüxi ga naãne ga waixü̃mü ga 
üwechixü̃ nawa najauxgüxü̃, jema 
Cori ga Tupana chamaã nüxü̃ 
ixuxü̃rüü̃”, 
nhaxü̃. 
 
Piratupe̱xewa najexma ga 
Ngechuchu 
(Mr 15.2-5; Lc 23.3-5; Ju 18.33-38) 
11 Rü ãẽ̱xgacü ga Piratuxü̃tawa 
Ngechuchuxü̃ nagagü. Rü nüma ga Piratu 
rü Ngechuchuna naca, rü nhanagürü: 
—¿Cuma cuiĩxü̃ i Judéugüarü ãẽ̱xgacü ja 
tacü? —nhanagürü. Rü Ngechuchu 
nanangãxü̃, rü nhanagürü: —Ngü̃, rü 
ngẽma nüxü̃ cuixuxü̃ chixĩ i chamax 
—nhanagürü. 12 Rü Ngechuchuxü̃ 
ínaxuaxü̃gü ga paigüarü ãẽ̱xgacügü rü togü 
ga ãẽ̱xgacügü ga tacügü ga jaguã̱xgü. 
Notürü ga Ngechuchu rü taxuxü̃maãma 
nanangãxü̃. 13 Rü jexguma ga Piratu rü 
nhanagürü: —¿Tama e̱xna nüxü̃ cuxĩnü i 
ngẽma ore i namaã cuxü̃ ínaxuaxü̃güxü̃? 
—nhanagürü. 14 Notürü ga Ngechuchu rü 
taxuxü̃maãma nanangãxü̃. Rü jemaca̱x 
poraãcü naḇaixãchiãẽ ga ãẽ̱xgacü ga 
Piratu. 
 
Piratu rü Ngechuchumaã 
nanaxuegu na najuxü̃ca̱x 
 
(Mr 15.6-20; Lc 23.13-25; 
 
Ju 18.38-19.16) 
15 Rü guxü̃guma ga jema 
Üpetüchigaarü petagu, rü Piratu 
ínananguxuchixẽẽxü̃ ga wüxi ga pocuxü̃ 
ga duü̃xü̃gü naxca̱x ícagüxü̃, jerü jema 
nixĩ ga nacüma. 16 Rü jéma najexma ga 
wüxi ga pocuxü̃ ga guxü̃ ga duü̃xü̃gü 
meã nüxü̃ cuáxü̃. Rü Barabá nixĩ ga 
naẽ́ga. 17 Rü jexguma jéma 
nangutaque̱xegügu ga duü̃xü̃gü, rü 
Piratu nüxna naca, rü nhanagürü: 
—¿Texé ja petümawa̱xéxe na pexca̱x 
tüxü̃ chingéxü̃? ¿Penaxwa̱xexü̃ na 
pexca̱x chajangéxü̃ i Barabá rü e̱xna 
Ngechuchu i Cristugu ãẽ́gaxü̃? 
—nhanagürü. 18 Rü jema nhanagürü ga 
Piratu jerü nüxü̃ nacua̱x na 
Ngechuchuchi naxaiexü̃ ga Judéugüarü 
ãẽ̱xgacügü, rü jemaca̱x nixĩ ga 
naxü̃tawa nagagüãxü̃. 19 Rü jexguma 
norü tochicawa nato̱xgu ga Piratu, rü 
naxma̱x jéma imuga, rü ngĩgürügü: 
—Tama name i cunapocu i ngẽma jatü i 
taxuü̃ma i chixexü̃ üxü̃. Jerü nagagu ĩne 
chütacü rü poraãcü chachixenegü 
—ngĩgürügü. 20 Notürü ga paigüarü 
ãẽ̱xgacügü rü togü ga ãẽ̱xgacügü ga 
itaxü̃gü ga jaguã̱xgü, rü duü̃xü̃güxü̃ 
naxucu̱xẽgü na naxca̱x ínacagüxü̃ca̱x na 
Barabáxü̃ jangéxü̃ca̱x rü Ngechuchuxü̃ 
na najuxẽẽgüxü̃ca̱x. 21 Rü ãẽ̱xgacü ga 
Piratu rü wenaxãrü duü̃xü̃güna naca, rü 
nhanagürü: —¿Ngẽxü̃rüüxü̃ i ngẽma 
taxrewa i pema penaxwa̱xexü̃ na 
chajangéxü̃? —nhanagürü. Rü nümagü 
ga duü̃xü̃gü nanangãxü̃gü, rü 
nhanagürügü: —Tanaxwa̱xe i Barabáxü̃ 
cuinge̱x —nhanagürügü. 22 Rü jexguma 
ga ãẽ̱xgacü ga Piratu rü nüxna naca, rü 
nhanagürü: —¿Ṯacü tá chaxüxü̃ namaã i 
ngẽma Ngechuchu i Cristugu ãẽ́gaxü̃? 
—nhanagürü. Rü guxü̃ma ga duü̃xü̃gü 
rü nanangãxü̃gü, rü nhanagürügü: 
MATEU 27 
O Novo Testamento na língua ticuna do Brasil, 2da ed. ©2009, Liga Bíblica
87 
—¡Curuchawa japota! —nhanagürügü. 
23 Rü jexguma ga Piratu rü nhanagürü 
nüxü̃: —¿Notürü ṯacü rü chixexü̃ naxü? 
—nhanagürü. Notürü ga nümagü ga 
duü̃xü̃gü rü wenaxãrü tagaãcü 
nhanagürügü: —¡Curuchawa japota! 
—nhanagürügü. 24 Rü jexguma Piratu 
nüxü̃ da̱xgu ga marü taxucürüwama 
Ngechuchuxü̃ na ínanguxuchixẽẽẽ́gaxü̃, 
jerü ga duü̃xü̃gü rü marü 
nanaxi̱xãchiãẽgüchaü̃, rü jemaca̱x wüxi 
ga norü duü̃xü̃xü̃ namu ga dexá 
naxü̃tawa na tanangexü̃ca̱x. Rü nügü 
najaxme̱x ga Piratu nape̱xewa ga 
guxü̃ma ga jema duü̃xü̃gü. Rü 
nhanagürü: —Tama chaugagu tá nixĩ i 
na najuxü̃ i nhaã jatü i taxuü̃ma i 
chixexü̃ üxü̃, rü pegagu tátama nixĩ 
—nhanagürü. 25 Rü guxü̃ma ga jema 
duü̃xü̃gü nanangãxü̃gü, rü 
nhanagürügü: —Togagu rü 
toxocügügagu tá nixĩ i najuxü̃ 
—nhanagürügü. 26 Rü jexguma ga Piratu 
rü Barabáxü̃ ínanguxuchixẽẽ. Rü 
nhu̱xmachi norü churaragüxü̃ namu na 
Ngechuchuxü̃ nac̱uaixgüxü̃ca̱x, rü 
jemawena curuchawa na 
janapotagüãxü̃ca̱x. 27 Rü nhu̱xmachi ga 
jema churaragü rü Piratupataarü 
aixepewa Ngechuchuxü̃ nagagü. Rü 
jexma Ngechuchuxü̃tagu 
nanangutaque̱xexẽẽ ga guxü̃ma ga 
churaragü. 28 Rü nhu̱xmachi 
Ngechuchuxü̃ ínacu̱xuchigü, rü wüxi ga 
máxü̃ ga naxchiru ga dauxü̃gu 
najacu̱xẽẽgü. 29 Rü naẽruwa 
najanga̱xcuchigü ga wüxi ga 
nga̱xcueruü̃ ga chuchuxü̃wa naxügüxü̃. 
Rü wüxi ga naĩxmena̱xãxãcüxü̃ nüxü̃ 
najajauxãchixẽẽ ga norü 
tügüneme̱xẽwa. Rü nhu̱xmachi 
nape̱xegu nacaxã́pü̱xügü, rü nüxü̃ 
nacugüe, rü nhanagürügü: —¡Namaü̃x 
ja Judéugüarü Ãẽ̱xgacü ja Tacüx! 
—nhanagürügü. 30 Rü nüxna 
nac̱uaixgüe. Rü nüxna nanajauxgü ga 
guma naĩxmena̱xãxãcü, rü naẽruwa 
namaã nanac̱uaixcagü. 31 Rü jexguma 
nüxü̃ nacugüeguwena rü 
ínanacu̱xuchigü ga jema naxchiru ga 
daucharaxü̃. Rü wenaxãrü 
naxchirugutama najacu̱xẽẽgü. Rü 
nhu̱xmachi najagagü na curuchawa 
janapotagüãxü̃ca̱x. 
 
Ngechuchuxü̃ curuchawa nipotagü 
 
(Mr 15.21-32; Lc 23.26-43; 
 
Ju 19.17-27) 
32 Rü jexguma jéma inaxĩãchigu, rü 
nüxü̃ nadaugü ga wüxi ga jatü ga 
Chirénecü̱̃ã̱x ga Chimáũgu ãẽ́gacü. Rü 
guma jatüxü̃ ngĩxü̃ iningexẽẽgü ga 
Ngechuchuarü curucha. 33 Rü nawa 
nangugü ga wüxi ga nachica ga 
Górgutagu ãẽ́gaxü̃. Rü ngẽma naẽ́ga rü 
Duü̃xẽẽruchina̱xã nhaxü̃chiga nixĩ. 34 Rü 
nüxna nanaxãgü ga wĩũ ga ngúxü̃ãrü 
naãchixẽẽruü̃maã ãẽ́xü̃cü na 
jaxaxãxü̃ca̱x. Rü Ngechuchu nüxü̃ 
naxaxneta, notürü tama najaxaxü. 35 Rü 
jexguma marü curuchawa 
japotagüãxguwena rü ga churaragü rü 
nanade ga Ngechuchuchiru. Rü 
nhu̱xmachi wüxi ga dĩẽru ngĩxü̃ 
nanhanagügü na jemawa nüxü̃ 
nacua̱xgüxü̃ca̱x na ṯacü tá najaxuxü̃ ga 
wüxichigü. 36 Rü nhu̱xmachi jéma 
narütogü ga churaragü na Ngechuchuna 
jéma nadaugüxü̃ca̱x. 37 Rü norü 
curuchatape̱xewa najapocuchi ga wüxi 
MATEU 27 
O Novo Testamento na língua ticuna do Brasil, 2da ed. ©2009, Liga Bíblica
88 
ga mürapewa ga ãẽ́gatachinüxü̃ ga nüxü̃ 
ixuxü̃ ga ṯacüca̱x Ngechuchuxü̃ 
curuchawa na japotagüxü̃. Rü 
nhanagürü: “Nhaã nixĩ i Ngechuchu i 
Judéugüarü Ãẽ̱xgacü ja Tacü”, 
nhanagürü. 38 Rü jexgumarüü̃ ta 
curuchawa najapotagü ga taxre ga 
máẽtagüxü̃. Rü wüxi rü Ngechuchuarü 
tügünecüwawa naxü, rü to ga norü 
ṯoxwecüwawa. 39-40 Rü jema duü̃xü̃gü ga 
jéma chopetüxü̃, rü Ngechuchumaã 
naguxchigagü, rü nanexãẽrugüãcüma 
nhanagürügü: —Dücax, cuma 
cunangutaü̃xẽẽẽ́ga ja tupauca ja taxü̃ne, 
rü tamaẽ̱xpü̱x i ngunexü̃gu wenaxãrü 
ícunadaxẽẽẽ́ga. ¡Cugütama namaxẽẽ i 
nhu̱xmax! Rü ngẽxguma chi aixcuma 
Tupana Nane cuixĩgu, rü ¡írüxĩ i 
curuchawa! —nhanagürügü. 41 Rü 
jexgumarüü̃ ta Ngechuchuxü̃ 
nacugüecüraxü̃ ga paigüarü ãẽ̱xgacügü, 
rü ngúexẽẽruü̃gü ga ore ga mugüwa 
ngu̱xẽẽtaegüxü̃, rü Parichéugü, rü togü 
ga ãẽ̱xgacügü ga itaxü̃gü ga jaguã̱xgü. 
Rü nügümaã nhanagürügü: 42 —Rü 
nüma rü togüxü̃ namaxẽxẽẽ notürü 
tama nüxü̃ nacua̱x na nügütama 
namaxẽẽxü̃. Rü ngẽxguma chi aixcuma 
Judéugüarü ãẽ̱xgacü ja tacü jixĩgu, rü 
nhu̱xma rü ¡ínaxĩ̱x i curuchawa na nüxü̃́ 
jaxõgüxü̃ca̱x! 43 —Rü nüma nagu 
naxĩnügu rü Tupana tá nüxü̃ 
narüngü̃xẽẽ. Ẽcü, nhu̱xma rü Tupana 
nüxü̃ rüngü̃xẽẽ̱x ega aixcuma nüxü̃ 
nangü̃xẽẽchaü̃gu. ¿Tama e̱xna 
nümatama tamaã nüxü̃ jaxuxü̃ na 
Tupana Nane jiĩxü̃? —nhanagürügü. 
44 Rü woo ga jema máẽtagüxü̃ ga naxrüü̃ 
curuchawa ipotagüxü̃, rü namaã 
naguxchigagü. 
 
Naju ga Ngechuchu 
(Mr 15.33-41; Lc 23.44-49; 
 
Ju 19.28-30) 
45 Rü jexguma rü guxü̃ ga naãnewa 
naxẽãne. Rü tocuchigu inaxügü ga jema 
nhu̱xmata tamaẽ̱xpü̱xarü ngorawa 
nangu ga jáuanecü. 46 Rü jema 
tamaẽ̱xpü̱xarü ngoragu nixĩ ga 
Ngechuchu ga tagaãcü aita naxüxü̃, rü 
nhaxü̃: —Erí, Erí, ¿damá chabátani? 
—nhanagürü. Rü ngẽma rü nhaxü̃chiga 
nixĩ: 
“Pa Chorü Tupana, Pa Chorü 
Tupanax, ¿tü̱xcüü̃ choxü̃ nuã cuta̱x?” 
nhaxü̃chiga nixĩ. 47 Rü nümaxü̃ ga 
duü̃xü̃gü ga jéma jexmagüxü̃ rü nüxü̃ 
naxĩnüẽ, rü nhanagürügü: —Nhaã jatü 
rü nuxcümaxü̃cü ga Tupanaãrü orearü 
uruü̃ ga Eríaca̱x naca —nhanagürügü. 
48 Rü jexgumatama rü wüxi ga jema 
duü̃xü̃gü ga jéma jexmagüxü̃ rü 
inanhaãchi rü Ngechuchuxü̃tawa 
nanange ga wüxi ga tüaxmü ga wĩũ ga 
marü ngúchia̱xü̃chicümaã jawaixẽẽxü̃. 
Rü wüxi ga dexnewa najana̱ĩ̱x. Rü 
nhu̱xmachi Ngechuchua̱xgu nanawe̱x na 
nüxü̃ natuxuxü̃ca̱x. 49 Notürü ga jema 
togü ga duü̃xü̃gü ga jéma jexmagüxü̃ rü 
nhanagürügü: —Jixrüma. Rü ngĩxã 
itarüdaunü ngoxita Ería nuã ũ na nüxü̃ 
janangü̃xẽẽxü̃ca̱x —nhanagürügü. 50 Rü 
wenaxãrü tagaãcü aita naxü ga 
Ngechuchu, rü nhu̱xmachi naju. 51 Rü 
jexgumatama ga tupauca ga taxü̃neãrü 
tüjemachiãxü̃ rü taxregu narügaute. Rü 
dauxü̃wa inanaxügü ga na nagautexü̃ rü 
nhu̱xmata nhaxtüwa nangu. Rü 
naxĩã̱xãchiane, rü narüngǘxtegü ga 
nutagü ga itacü. 52 Rü juetamaü̃gü rü 
MATEU 27 
O Novo Testamento na língua ticuna do Brasil, 2da ed. ©2009, Liga Bíblica
89 
ningenagü. Rü wena namaxẽ ga 
muxü̃ma ga duü̃xü̃gü ga juechiréxü̃ ga 
Tupanaãxü̃́ jaxõgüxü̃. 53 Rü jexguma 
Ngechuchu wena maxü̃guwena, rü 
naxmaü̃wa ínachoxü̃ ga jema duü̃xü̃gü 
ga wena maxẽxü̃. Rü Jerucharéü̃wa 
naxĩ. Rü muxü̃ma ga duü̃xü̃gü nüxü̃ 
nadaugü. 54 Rü jema churaragüarü 
ãẽ̱xgacü rü norü churaragü ga 
Ngechuchuna ídaugüxü̃, rü nüxü̃ 
nadaugü ga na naxĩã̱xãchianexü̃ rü 
guxü̃ma ga jema ngupetüxü̃. Rü 
jexguma rü poraãcü namuü̃ẽ, rü 
nhanagürügü: —Aixcuma nixĩ ja daa 
jatü i Tupana Nane na jiĩxü̃ 
—nhanagürügü. 55 Rü ijexmagü ga 
mucüma ga ngecügü ga jéma jaxü̃wa 
nüxü̃ rüdaunücü. Rü jema ngecügü ijixĩ 
ga Ngechuchuxü̃ íixümücügücü rü nüxü̃ 
rüngü̃xẽẽgücü ga jexguma 
Gariréaanewa ne naxũxgu. 56 Rü jema 
ngecügütanüwa ijexma ga María ga 
Magadácü̱̃ã̱x, rü María ga Tiagu rü 
Juche naẽ, rü Zebedéu nama̱x ga Tiagu 
rü Juã́ũ naẽ. 
 
Ngechuchu rü naxmaü̃gu 
najaxücuchigü 
(Mr 15.42-47; Lc 23.50-56; 
 
Ju 19.38-42) 
57 Rü jexguma marü nachütachaü̃gu, 
rü jéma nangu ga wüxi ga jatü ga 
Arimatéacü̱̃ã̱x ga taarü dĩẽruã́cü ga 
Juchegu ãẽ́gacü. Rü nüma rü ta 
Ngechuchuaxü̃́ najaxõ. 58 Rü nüma rü 
Piratuna najaca rü ngoxita name na 
najauxãxü̃ ga Ngechuchuxü̃ne ga 
curuchawa. Rü Piratu norü churaragüxü̃ 
namu na nüxna naxãgüãxü̃ca̱x ga 
Ngechuchuxü̃ne. 59 Rü Juche nanajaxu 
ga Ngechuchuxü̃ne ga curuchawa. Rü 
wüxi ga naxchápenüü̃ ga 
ngẽmataxü̃maã nananuque. 60 Rü jema 
naxmaü̃ ga jexwacaxüxü̃ ga Juche 
nügüca̱xtama duü̃xü̃güxü̃ jacaxmaxẽẽxü̃ 
ga nuta ga tacüarü ma̱xpǘxü̃wa 
jexmaxü̃gu najaxücuchi ga 
Ngechuchuxü̃ne. Rü nhu̱xmachi 
nanangũxtaü̃ namaã ga wüxi ga nuta ga 
taxüchicü. Rü jemawena rü ínixũ. 61 Rü 
jéma Ngechuchumaü̃ãrü to̱xma̱xtawa 
irütogü ga María ga Magadácü̱̃ã̱x rü naĩ 
ga María. 
 
Purichíagü nüxna nadaugü ga jema 
naxmaü̃ ga Ngechuchuxü̃ nagu 
jaxücuchigüxü̃ 
62 Rü moxü̃ãcü ga ngü̃xchigaarü 
ngunexü̃gu rü paigüarü ãẽ̱xgacügü rü 
Parichéugü rü jéma Piratuxü̃tawa naxĩ. 
63 Rü nhanagürügü nüxü̃: —Pa Corix, 
nüxna tacua̱xãchie ga jema jatü ga 
Ngechuchu ga idorata̱xáxü̃ rü jexguma 
namaxü̃gu rü nhanagürü tomaã: 
“Ngẽxguma chaju̱xgu rü tamaẽ̱xpü̱x i 
ngunexü̃guwena rü wena táxarü 
ícharüda”, nhanagürü tomaã. 64 —Rü 
ngẽmaca̱x tanaxwa̱xe i churaragü 
ngẽ́ma cumugü na nüxna jadaugüxü̃ca̱x 
i ngẽma naxmaü̃ nhu̱xmatáta 
tamaẽ̱xpü̱x i ngunexü̃wa nangu na tama 
chütacü ngẽ́ma naxĩxü̃ca̱x i norü 
ngúexü̃gü na jajauxgüãxü̃ca̱x i naxü̃ne 
rü nhu̱xmachi duü̃xü̃gümaã nüxü̃ na 
jaxugüxü̃ca̱x na marü wena namaxü̃xü̃. 
Erü ngẽxguma chi ngẽmaãcü 
naxüpetügu, rü noxriarü jexera tá nixĩ 
na duü̃xü̃güxü̃ nawomüxẽẽxü̃ 
—nhanagürügü. 65 Rü Piratu nhanagürü 
nüxü̃: —Ngẽãgü nixĩ i churaragü i 
MATEU 27 
O Novo Testamento na língua ticuna do Brasil, 2da ed. ©2009, Liga Bíblica
90 
pexca̱x. ¡Ẽcü ngẽ́ma namaã pexĩ na 
meãma pema penaxwa̱xexü̃ãcüma 
nüxna pedaugüxü̃ca̱x i naxmaü̃! 
—nhanagürü. 66 Rü jema churaragümaã 
jéma naxĩ, rü meãma najataixẽẽgü ga 
guma nuta ga Ngechuchumaxü̃ namaã 
rüngũxtaü̃cü. Rü nanaxüarü 
cua̱xruü̃ã̱xgü na taxúema naẽchita 
ínaxügachigüxü̃ca̱x ga guma nuta. Rü 
nhu̱xmachi jexma nanamugü ga 
churaragü na nüxna nadaugüxü̃ca̱x. 
 
Wenaxãrü namaxü̃ ga Ngechuchu 
(Mr 16.1-8; Lc 24.1-12; Ju 20.1-10) 
 
28
  
1 Rü chawüruarü ngunexü̃guwena 
ga jüxüarü pa̱xmama, rü jéma 
naxmaü̃wa íijadaugü ga María ga 
Magadácü̱̃ã̱x rü naĩ ga María. 2 Rü 
ngürüãchi poraãcü naxĩã̱xãchiane, jerü 
wüxi ga dauxü̃cü̱̃ã̱x ga Cori ga Tupanaãrü 
orearü ngeruü̃ ínarüxĩ, rü naxmaü̃wa 
nangu rü ínanangũxgachi ga guma nuta ga 
namaã nangũxtaü̃cü ga jema naxmaü̃. Rü 
nhu̱xmachi guma nutaétüwa narüto. 3 Rü 
jema orearü ngeruü̃ rü wüxi ga 
ba̱i̱xbe̱xanexü̃rüü̃ nij̱auracüü. Rü 
nacómüxü̃chi ga naxchiru. 4 Rü jexguma 
jemaxü̃ nadaugügu ga churaragü rü norü 
muü̃maã nidu̱ru̱xe, rü jexma nijuãchitanü. 
5 Rü jexguma ga jema orearü ngeruü̃, rü 
nhanagürü ngĩxü̃ ga jema ngecügü: —¡Tãṹ 
i pemuü̃ẽxü̃! Chama nüxü̃ chacua̱x rü 
naxca̱x pedaugü ja Ngechuchu ga guma 
curuchawa japotagüãcü. 6 Nataxuma i nuã, 
erü marü wena namaxü̃, jema nüma ü̃pa 
pemaã nüxü̃ jaxuxü̃rüü̃. ¡Rü nuã pexĩ, rü 
ípejada̱x i naxmaü̃ i ngẽma inaxügüãxü̃wa 
ga naxü̃ne! 7 ¡Rü paxa ípeixĩ, rü norü 
ngúexü̃gümaã nüxü̃ pejarüxugüe rü marü 
wena namaxü̃ ja Ngechuchu! Rü nhu̱xma 
rü marü pexü̃pa nüxĩra Gariréaanewa naxũ 
i nümax. Rü ngẽ́ma tá nixĩ i nüxü̃ 
pejadauxü̃. Rü ngẽma nixĩ i ore i pemaã 
nüxü̃ chajarüxuxü̃ —nhanagürü. 8 Rü 
jexguma ga jema ngecügü rü paxama 
nüxna íijaxĩ ga jema naxmaü̃. Rü imuü̃ẽ, 
notürü itaãẽgü ta. Rü poraãcü iixü̃ãchi na 
Ngechuchuarü ngúexü̃gümaã nüxü̃ na 
janaxugüexü̃ca̱x ga jema ore ga dauxü̃cü̱̃ã̱x 
ngĩmaã nüxü̃ ixuxü̃. 9 Rü jexguma 
inaxü̃ãchijane, rü ngürüãchi jéma ngĩxca̱x 
nango̱x ga Ngechuchu, rü ngĩxü̃ narümoxẽ. 
Rü ngĩmagü rü Ngechuchuca̱x ijabuxmü rü 
nüxü̃ ijacua̱xüü̃gü, rü naparawa 
ina̱ĩ̱
xãchitanü. 10 Rü nüma ga Ngechuchu 
rü nhanagürü ngĩxü̃gü: —¡Tãṹ i 
pemuü̃ẽxü̃! ¡Rü ípeixĩ rü chaueneẽgü i 
chorü ngúexü̃gümaã nüxü̃ pejarüxu rü 
Gariréaanewa naxĩ! Rü ngẽ́ma tá nixĩ i 
choxü̃ nadaugüxü̃ —nhanagürü. 
 
Churaragü rü paigüarü 
ãẽ̱xgacügümaã nüxü̃ najarüxugüe 
ga jema ngupetüxü̃ 
11 Rü jexguma ga jema ngecügü rü 
namagu naxĩjane, rü nhuxre ga churaragü 
ga jéma naxmaü̃wa dauxü̃taegüxü̃ rü 
Jerucharéü̃wa naxĩ. Rü paigüarü 
ãẽ̱xgacügümaã nüxü̃ najarüxugüe ga 
guxü̃ma ga jema ngupetüxü̃. 12 Rü jema 
paigüarü ãẽ̱xgacügü rü namaã 
najarüdexagü ga togü ga ãẽ̱xgacügü ga 
itaxü̃gü ga jaguã̱xgü. Rü nügümaã 
nanamexẽẽgü ga ṯacümaã tá churaragüxü̃ 
na jaxucu̱xẽgüxü̃. Rü nhu̱xmachi nüxna 
ngĩxü̃ naxãgü ga tacü ga dĩẽru. 13 Rü 
namaã nüxü̃ nixugüe rü nhanagürügü: 
—¡Pema rü nhaperügügü tá: 
“Ngẽxguma chütacü tapeejane, rü norü 
ngúexü̃gü toechita ngẽ́ma naxĩ rü 
MATEU 27 
,  
28 
O Novo Testamento na língua ticuna do Brasil, 2da ed. ©2009, Liga Bíblica
91 
najajauxgü ga naxü̃ne” nhaperügügü tá! 
14 Rü ngẽxguma ãẽ̱xgacü ja Piratu tá nüxü̃ 
cua̱xgu i ngẽma ngupetüxü̃, rü toma rü tá 
namaã tidexagü rü namaã tá tanamexẽẽ na 
taxuü̃ma pemaã naxüxü̃ca̱x 
—nhanagürügü. 15 Rü jexguma ga jema 
churaragü rü ngĩxü̃ najauxgü ga jema 
dĩẽru. Rü jema ãẽ̱xgacügü namaã nüxü̃ 
ixugüxü̃rüü̃ duü̃xü̃gümaã nüxü̃ nixugüe. 
Rü nhu̱xma rü ta ngẽmatama dexa nixĩ i 
nüxü̃ jaxugüxü̃ i Judéugü. 
 
Ngechuchu nanamu ga 
 
norü ngúexü̃gü 
 
(Mr 16.14-18; Lc 24.36-49; 
 
Ju 20.19-23) 
16 Rü jema 11 ga Ngechuchuarü 
ngúexü̃gü rü Gariréaanewa naxĩ ga guma 
ma̱xpǘne ga Ngechuchu namaã nüxü̃ 
ixuxü̃newa. 17 Rü jexguma Ngechuchuxü̃ 
nadaugügu rü nüxü̃ nicua̱xüü̃gü, woo 
nhuxre ga norü ngúexü̃gü rü tama 
aixcuma najaxõgü na Ngechuchu jiĩxü̃. 
18 Rü jexguma ga Ngechuchu rü naxca̱x 
nixũ, rü nhanagürü nüxü̃: —Tupana rü 
ãẽ̱xgacüxü̃ choxü̃ nixĩxẽẽ i guxü̃ i 
dauxü̃guxü̃ i naãnewa rü guxü̃ i nhama i 
naãnewa. 19 —Rü nhu̱xma rü chanaxwa̱xe 
i guxü̃ i nachiü̃ãnewa pexĩ i guxü̃ i 
duü̃xü̃gütanüwa. ¡Rü chorü duü̃xü̃güxü̃ 
pejaxĩgüxẽẽ̱x! ¡Rü ípenabaiü̃xẽẽ̱x 
chauégagu rü Chaunatüégagu rü Naãẽ i 
Üünexü̃ẽ́gagu! 20 ¡Rü penangúexẽẽ̱x na 
naga naxĩnüẽxü̃ca̱x i guxü̃ma i ngẽma 
pexü̃ chamuxü̃! ¡Rü dücax, guxü̃gutáma 
pexü̃tawa changẽxmaẽcha nhu̱xmatáta 
nagú i naãne! —nhanagürü ga 
Ngechuchu.  
MATEU 28 
O Novo Testamento na língua ticuna do Brasil, 2da ed. ©2009, Liga Bíblica
92 
 
Juã́ũ ga baiü̃xẽẽruü̃ nüxü̃ nixu ga 
Tupanaãrü ore ga dauxchitawa ga 
ngextá taxúema íxãpataxü̃wa 
 
(Mt 3.1-12; Lc 3.1-9, 15-17; Ju 1.9-28) 
 
1
  
1 Nhaã nixĩ i norü ügü i ore i mexü̃ 
ja Ngechuchu ja Cristu ja Tupana 
Nanechiga. 2 Rü nuxcümaü̃cü ga 
Tupanaãrü orearü uruü̃ ga Ichaía 
ümatüxü̃ ga Tupanaãrü ore, rü 
nhanagürü: 
“Cupe̱xegu chajamu i chorü orearü 
ngeruü̃ na namexẽẽãxü̃ca̱x i 
cumaü̃. 3 Rü dauxchitawa i 
ngextá taxúema íxãpataxü̃wa rü 
tá nangẽxma i wüxi i duü̃xü̃ i 
ngẽ́ma tagaãcü nhaxü̃: ‘¡Pegü 
pemexẽẽ̱x naxca̱x ja Cori. Rü 
naxca̱x ipejanawe̱xãchixẽẽ̱x i 
perü maxü̃!’ ” 
nhaxü̃ tá. 4 Rü Juã́ũ rü dauxchitawa ga 
ngextá taxúema íxãpataxü̃wa nango̱x rü 
jéma ínanabaiü̃xẽẽ ga duü̃xü̃gü. Rü 
namaã nüxü̃ nixu ga na namexü̃ na 
Tupanaca̱x nadaugüxü̃ rü ínabaiü̃xü̃ na 
Tupana nüxü̃́ nüxü̃ nangechaü̃xü̃ca̱x ga 
norü pecadugü. 5 Rü guxü̃ma ga 
duü̃xü̃gü ga Judéaanecü̱̃ã̱x rü ĩãne ga 
Jerucharéü̃cü̱̃ã̱x rü jéma Juã́ũxü̃tawa 
naxĩĩxü̃ ga na nüxü̃́ ijanaxĩnüẽxü̃ca̱x. Rü 
nümagü rü norü pecadugüxü̃ jéma 
najarüxugüxü̃, rü Juã́ũ rü natü ga 
Judã́ũwa ínajabaiü̃xẽẽtanü. 6 Rü 
naxchiru ga Juã́ũ rü cameruta̱xanaxca̱x 
nixĩ, rü norü gojexü̃ rü 
naxcha̱xmünaxca̱x nixĩ. Rü beruremaã 
rü munümaã naxãwemü. 7 Rü Juã́ũ rü 
jema nüxü̃ jaxuxü̃ ga orewa, rü 
nhanagürü: —Chaweama tá ne naxũ ja 
choxü̃ rüjexeracü. Rü chama rü 
taxuwama chame rü bai na 
ichajarümaxãchixü̃ na íchajaw̱ẽxü̃ca̱x i 
norü chapatucunügü. 8 —Chama rü 
dexáwamare pexü̃ íchabaiü̃xẽẽ, notürü 
nüma rü tá Tupanaãẽ i Üünexü̃ pexna 
nanguxẽẽ —nhanagürü ga Juã́ũ. 
 
Ngechuchuarü baiechiga 
 
(Mt 3.13-17; Lc 3.21-22) 
9 Rü jema ngunexü̃gügu, rü 
Ngechuchu rü ínaxũxũ nawa ga guma 
ĩãne ga Nacharétu ga Gariréaanewa 
jexmane. Rü Juã́ũ rü natü ga Judã́ũwa 
ínanabaiexẽẽ. 10 Rü jexguma dexáwa 
ínaxü̃ãchigu, rü Ngechuchu nüxü̃ nadau 
ga na jangenaxü̃ ga dauxü̃wa. Rü jema 
Tupanaãẽ i Üünexü̃ rü wüxi ga 
muxtucurüü̃ inanago, rü Ngechuchuna 
nangu. 11 Rü dauxü̃wa inanaxũ ga wüxi 
ga naga ga nhaxü̃: —Cuma nixĩ i 
 
ORE I MEXÜ̃ GA MARCU ÜMATÜXÜ̃ 
 
 
O Novo Testamento na língua ticuna do Brasil, 2da ed. ©2009, Liga Bíblica
93 
Chaune i cuxü̃ changechaü̃xü̃chixü̃ rü 
cumaã chataãẽxü̃chixü̃ —nhaxü̃. 
 
Ngechuchuxü̃ naxü ga Chataná 
 
(Mt. 4.1-11; Lc 4.1-13) 
12 Rü jemawena rü Tupanaãẽ i Üünexü̃ 
rü dauxchitawa ga ngextá taxúema 
íxãpataxü̃wa Ngechuchuxü̃ naga. 13 Rü 
jéma najexma ga 40 ga ngunexü̃. Rü 
naẽü̃gü ga idüraexü̃ íjexmagüxü̃wa 
najexma, rü ṉg̱oxo ga Chataná rü nüxü̃ 
naxü. Notürü Tupanaãrü orearü 
ngeruü̃gü ga dauxü̃cü̱̃ã̱x rü 
Ngechuchuxü̃ narüngü̃xẽẽgü. 
 
Ngechuchu rü Gariréaanewa 
inanaxügü ga norü puracü 
 
(Mt 4.12-17; Lc 4.14-15) 
14 Rü nawena ga pocupataü̃gu na 
napocuxü̃ ga Juã́ũ, rü Gariréaanewa 
naxũ ga Ngechuchu na naxunagüãxü̃ca̱x 
ga Tupanaãrü ore i mexü̃. 15 Rü 
nhanagürü: —Marü nawa nangu i 
ngunexü̃ ga Tupana nagu unetaxü̃, rü 
pexca̱x ningaica na perü ãẽ̱xgacü na 
jiĩxü̃. ¡Rü nhu̱xma rü name nixĩ i 
Tupanaca̱x pedaugü rü pejaxõgü i 
ngẽma norü ore i mexü̃! —nhanagürü. 
 
Ngechuchu rü ãgümücü ga 
püchaetanüxü̃ca̱x naca 
(Mt 4.18-22; Lc 5.1-11) 
16 Rü jexguma naxtaxa ga 
Gariréaanacügu jaxũxgu ga Ngechuchu, 
rü jéma nüxü̃ nadau ga Chimáũ rü 
naẽneẽ ga Ãdré. Rü nümagü rü 
woetama püchaetanüxü̃ nixĩgü rü jéma 
naxtaawa napüchaegü. 17 Rü Ngechuchu 
rü nhanagürü nüxü̃: —¡Chawe perüxĩ rü 
tá pexü̃ charüngü̃xẽẽ na chauxü̃tawa 
penagagüxü̃ca̱x i duü̃xü̃gü! 
—nhanagürü. 18 Rü jexgumatama ga 
jema taxre, rü jéma nanawogü ga norü 
püchagü. Rü Ngechuchuwe narüxĩ. 19 Rü 
jéamaxü̃ra naxũ ga Ngechuchu, rü jéma 
nüxü̃ nadau ga Tiagu rü naẽneẽ ga Juã́ũ. 
Rü Zebedéu nanegü nixĩgü ga nümagü. 
Rü wüxi ga nguewa najexmagü, rü jéma 
ínanangáitagü ga norü püchagü. 20 Rü 
jexgumatama Ngechuchu naxca̱x naca. 
Rü nümagü rü jéma nguewa tüxü̃ 
nata̱xgü ga nanatü ga Zebedéu namaã 
ga tümaãrü puracütanüxü̃gü, rü 
Ngechuchuwe narüxĩ. 
 
Wüxi ga jatü ga ṉg̱oxo nawa 
jexmaxü̃chiga 
(Lc 4.31-37) 
21 Rü ĩãne ga Caparnáũwa nangugü. 
Rü jexguma ngü̃xchigaarü ngunexü̃wa 
nanguxgu, rü Ngechuchu rü 
ngutaque̱xepataü̃wa naxũ rü jexma 
naxücu. Rü jéma inanaxügü ga na 
nangúexẽẽtaexü̃. 22 Rü duü̃xü̃gü rü 
naḇaixãchiãẽgü namaã ga norü 
ngu̱xẽẽtae, jerü aixcuma Tupanaãrü 
poramaã meã nanangúexẽẽ rü tama 
ngúexẽẽruü̃gü ga Muĩséarü mugüwa 
ngu̱xẽẽtaegüxü̃rüü̃ nixĩ. 23-24 Rü guma 
ĩãneãrü ngutaque̱xepataü̃wa najexma ga 
wüxi ga jatü ga ṉg̱oxo nawa jexmaxü̃. 
Rü aita jéma naxü, rü nhanagürü: 
—¿Tü̱xcüü̃ totanüwa cuxũ, Pa 
Ngechuchu Pa Nacharétucü̱̃ã̱x? ¿Nuã 
cuxũ na toxü̃ cujaḏaixü̃ca̱x? Chama rü 
cuxü̃ chacua̱x na Tupana Nane ja 
Üünecü cuiĩxü̃ —nhanagürü. 25 Rü 
Ngechuchu nüxü̃ naxoo̱x ga jema ṉg̱oxo, 
rü nhanagürü: —¡Ijarüngea̱x rü ínaxũxũ 
nawa ja jima jatü! —nhanagürü. 26 Rü 
MARCU 1 
O Novo Testamento na língua ticuna do Brasil, 2da ed. ©2009, Liga Bíblica
94 
jexguma ga jema ṉg̱oxo rü guma jatüxü̃ 
nijuãchixẽẽ, rü tagaãcü aita naxüãcüma 
nawa ínaxũxũ. 27 Rü guxü̃ma ga 
duü̃xü̃gü rü naḇaixãchiãẽgü, rü 
namücügüna nicachigü rü nhanagürügü: 
—¿Ṯacü nixĩ i nhaã? Maneca wüxi i 
ngexwacaxü̃xü̃ i ngu̱xẽẽtae nixĩ. Nüma 
rü aixcuma Tupanaãrü poramaã meã 
nangu̱xẽẽtae. Rü woo i ṉg̱oxogü rü naga 
naxĩnüẽ i ngẽxguma namuãxgu 
—nhanagürügü. 28 Rü jemaãcü nixĩ ga 
paxa guxü̃wama ga Gariréaanewa rü 
Ngechuchuchigaxü̃ nacua̱xgüxü̃ ga 
duü̃xü̃gü. 
 
Ngechuchu rü Chimáũ ga Pedru 
na̱xẽca̱x najataanexẽẽ 
 
(Mt 8.14-15; Lc 4.38-39) 
29 Rü jexguma ngutaque̱xepataü̃wa 
ínaxũxũgu ga Ngechuchu, rü Tiagu rü 
Juã́ũmaã Chimáũ rü Ãdrépatawa naxũ. 
30 Rü Chimáũ na̱xẽ rü ngürücarewa 
ijexma, jerü ijaxaxüne. Rü 
Ngechuchumaã ngĩxü̃ nixugüe. 31 Rü 
ngĩxca̱x nixũ, rü ngĩxme̱xgu 
najajauxãchi, rü ngĩxü̃ ínarüdaxẽẽ. Rü 
jexgumatama iga̱u̱xãchi ga na 
jaxaxünexü̃. Rü íirüda, rü inaxügü ga 
naxca̱x na namexẽẽãxü̃ ga õna. 
 
Ngechuchu rü muxü̃ma ga 
iḏaaweexü̃ca̱x najataanexẽẽ 
 
(Mt 8.16-17; Lc 4.40-41) 
32 Rü jexguma marü janaxücuxgu ga 
üa̱xcü ga na nachütachaü̃xü̃, rü 
Ngechuchuxü̃tawa nanagagü ga guxü̃ma 
ga duü̃xü̃gü ga iḏaaweexü̃ rü guxü̃ma ga 
iṉg̱oxoã̱xgüxü̃. 33 Rü guxü̃ma ga jema 
ĩãnecü̱̃ã̱x rü jexma guma ĩpataarü ĩã̱xwa 
naxca̱x nangutaque̱xegü. 34 Rü nüma 
nanameẽxẽẽ ga muxü̃ma ga duü̃xü̃gü ga 
nagúxü̃raü̃xü̃ ga ḏaawemaã iḏaaweexü̃. 
Rü ínanawoxü̃ ga muxü̃ma ga ṉg̱oxogü, 
notürü nüxna nanachu̱xu ga na 
jadexagüxü̃, jerü nümagü ga ṉg̱oxogü 
rü nüxü̃ nacua̱xgü na texé jiĩxü̃. 
 
Ngechuchu rü nanaxunagü 
 
ga ore ga mexü̃ ga 
ngutaque̱xepataü̃wachigü 
(Lc 4.42-44) 
35 Rü ngunetüü̃ ga taũta jangóonegu, 
rü inaxũãchi ga Ngechuchu. Rü ĩãneãrü 
jéaxüra ga ngextá taxúema íxãpataxü̃wa 
naxũ na jéamaxü̃ra jajumuxẽxü̃ca̱x. 
36 Rü Chimáũ rü namücügümaã 
Ngechuchuca̱x najadaugü. 37 Rü 
jexguma nüxü̃ ijangaugügu, rü 
nhanagürügü nüxü̃: —Guxü̃ma i 
duü̃xü̃gü rü cuxca̱x nadaugü 
—nhanagürügü. 38 Notürü ga nüma rü 
nanangãxü̃ rü nhanagürü nüxü̃: 
—¡Ngĩxã rü toxnamana taxĩ náĩgü ja 
ĩãnexãcügü ja ngaicamagünewa na 
ngẽ́ma rü ta chanaxunagüxü̃ca̱x i ore i 
mexü̃! Erü woetama ngẽmaca̱x nixĩ i 
Caparnáũãrü ĩãnewa íchaxũxũxü̃. 39 Rü 
jemaãcü ga Ngechuchu rü guxü̃ma ga 
Gariréaanegu nixũãgüchigü. Rü 
wüxichigü ga ĩãneãrü 
ngutaque̱xepataü̃wa rü nüxü̃ nixuchigü 
ga ore ga mexü̃, rü ínajawoxü̃ẽtanü ga 
ṉg̱oxogü. 
 
Ngechuchu rü wüxi ga 
rüchaxünexü̃ca̱x najataanexẽẽ 
 
(Mt 8.1-4; Lc 5.12-16) 
40 Rü Ngechuchuca̱x nixũ ga wüxi ga 
jatü ga chaxünemaã iḏaawecü. Rü 
nape̱xegu najacaxã́pü̱xüãcüma 
MARCU 1 
O Novo Testamento na língua ticuna do Brasil, 2da ed. ©2009, Liga Bíblica
95 
nhanagürü nüxü̃: —Pa Corix, ngẽxguma 
cunaxwa̱xegu na choxü̃ curümexẽẽxü̃, 
rü cuxü̃́ natauxcha na chauxca̱x 
cujataanexẽẽxü̃ —nhanagürü. 41 Rü 
Ngechuchuaxü̃́ nangechaü̃tümüü̃ ga 
guma jatü. Rü nüxü̃ ningõgü rü 
nhanagürü nüxü̃: —Ngü̃, chanaxwa̱xe. 
¡Marü curüme! —nhanagürü. 42 Rü 
jexgumatama nüxü̃́ inajarüxo ga na 
nachaxünexü̃ ga guma jatü. Rü meãma 
naxca̱x nitaane. 43-44 Rü Ngechuchu rü 
jexgumatama ínajamu. Rü meãma 
nanaxucu̱xẽ rü nhanagürü nüxü̃: 
—¡Dücax, tãũxü̃táma texémaã nüxü̃ 
cuixu! ¡Notürü ngẽ́ma paixü̃tawa naxũ, 
rü cugü nüxü̃ jadauxẽẽ! ¡Rü curü 
mexẽẽca̱x nüxna jaxuaxü̃ i curü ãmare 
ga jema Muĩsé tüxü̃ muxü̃ na nüxü̃ 
nacuáxü̃ca̱x i duü̃xü̃gü na curümexü̃! 
—nhanagürü. 45 Notürü nüma ga guma 
jatü rü ínixũ rü inanaxügü ga na 
guxãmaãma nüxü̃ jaxuxü̃ ga jema nüxü̃ 
ngupetüxü̃. Rü jemaca̱x ga Ngechuchu 
rü marü taxucürüwa ngóxü̃wama 
duü̃xü̃güpe̱xewa ĩãnegügu naxücu. 
Notürü dauxchitagu ga ngextá duü̃xü̃gü 
ítaxuxü̃gu narüxã̱ũ̱x. Rü jéma naxca̱x 
naxĩĩxü̃ ga duü̃xü̃gü ga guxü̃ãnewa ne 
ĩxü̃. 
 
Ngechuchu rü wüxi ga jatü ga 
naw̱ãĩxãchicüca̱x najataanexẽẽ 
 
(Mt 9.1-8; Lc 5.17-26) 
 
2
  
1-2 Rü jixcama ga nhuxre ga 
ngunexü̃wena rü wenaxãrü 
Caparnáũãrü ĩãnegu naxücu ga 
Ngechuchu. Rü jexguma duü̃xü̃gü nüxü̃ 
cuáchigagügu na ĩpatawa najexmaxü̃, rü 
jéma nangutaque̱xegü ga muxü̃ma ga 
duü̃xü̃gü. Rü düxwa ga ĩã̱xtüwa rü 
nanapá. Rü nüma ga Ngechuchu rü 
namaã nüxü̃ nixu ga ore i mexü̃. 3 Rü 
jéma nangugü ga ãgümücü ga jatügü ga 
jéma nangetaü̃güxü̃ ga wüxi ga jatü ga 
naw̱ãĩxãchicü. 4 Notürü jema na 
namuxũchixü̃ ga duü̃xü̃gü, rü 
taxucürüwama Ngechuchuxü̃tawa 
nangugü. Rü jemaca̱x ínanapogüétü ga 
Ngechuchu íjexmaxü̃wa ga guma ĩpata. 
Rü jéma norü caruü̃gu 
ínanac̱ẖüxüetaü̃gü ga guma 
naw̱ãĩxãchicü. 5 Rü jexguma Ngechuchu 
nüxü̃ da̱xgu ga nhuxãcü aixcuma na 
jaxõgüãxü̃ ga jema duü̃xü̃gü, rü 
nhanagürü nüxü̃ ga guma naw̱ãĩxãchicü: 
—Pa Chaunex, curü pecadugü rü marü 
cuxü̃́ nüxü̃ changechaü̃ —nhanagürü. 
6-7 Notürü nhuxre ga ngúexẽẽruü̃gü ga 
Muĩséarü mugüwa ngu̱xẽẽtaegüxü̃ rü 
jéma narütogü. Rü naãẽwa nhaxü̃gu 
narüxĩnüẽ: —¿Nhuxãcü tama namuü̃ na 
ngẽmaãcü jadexaxü̃? ¿Rü ṯacü 
Tupanamaã jaxugüxü̃? Erü 
Tupanaxĩcatama nixĩ ja duü̃xü̃güarü 
pecaduxü̃ ngechaü̃cü —nhaxü̃gu 
narüxĩnüẽ. 8 Notürü jexgumatama ga 
Ngechuchu rü nüxü̃ nicua̱xãchi ga jema 
nagu naxĩnüẽxü̃, rü jemaca̱x nüxna naca 
rü nhanagürü nüxü̃: —¿Tü̱xcüü̃ 
ngẽmagu perüxĩnüẽ i pemax? 9 —¿Ṯacü 
nixĩ i rütauchamaẽxü̃ na namaã nüxü̃ 
ixuxü̃ ja daa naw̱ãĩxãchicü: 
“Curü pecadugü rü marü cuxü̃́ nüxü̃ 
changechaü̃”, rü e̱xna: 
“¡Inachi, rü najaxu i curü caruü̃, rü 
íixũ!” nhaxü̃? 10-11 —Notürü nhu̱xma rü 
tá pexü̃ nüxü̃ chadauxẽẽ na Chaunatü 
núma choxü̃ muxü̃ na duü̃xü̃güaxü̃́ nüxü̃ 
changechaü̃xü̃ca̱x i norü pecadugü 
—nhanagürü. Rü jexguma jema 
MARCU 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
96 
nhaxguwena rü guma naw̱ãĩxãchicüxü̃ 
nhanagürü: —Cumaã nüxü̃ chixu rü 
¡inachi, rü najaxu i curü caruü̃, rü 
cupatawa naxũ! —nhanagürü. 12 Rü 
jexgumatama inachi ga guma iḏaawecü. 
Rü nanajaxu ga norü caruü̃, rü ínaxũxũ 
nape̱xewa ga guxü̃ma ga jema duü̃xü̃gü 
ga jéma jexmagüxü̃. Rü jemaca̱x ga 
jema duü̃xü̃gü rü naḇaixãchiãẽgü, rü 
Tupanaxü̃ nicua̱xüü̃gü, rü nhanagürügü: 
—Taguma nüxü̃ tadau i ṯacü i nhaãrüü̃ 
ixĩxü̃ —nhanagürügü. 
 
Lewíca̱x naca ga Ngechuchu 
 
(Mt 9.9-13; Lc 5.27-32) 
13 Rü jemawena rü wenaxãrü 
naxtaacutüwa naxũ ga Ngechuchu. Rü 
jema muxü̃ma ga duü̃xü̃gü rü naxca̱x 
naxĩ. Rü nüma rü nanangúexẽẽ. 14 Rü 
jexguma jéma naxüpetügu ga 
Ngechuchu, rü jéma nüxü̃ nadau ga 
Lewí ga Arupéu nane. Rü nüma ga Lewí 
rü jéma narüto nawa ga jema nachica 
ga duü̃xü̃güna dĩẽru ngĩxü̃ ínajaxuxü̃wa 
naxca̱x ga Romacü̱̃ã̱xãrü ãẽ̱xgacü jerü 
woetama jema nixĩ ga norü puracü. Rü 
Ngechuchu rü nhanagürü nüxü̃: 
—¡Chawe rüxũ! —nhanagürü. Rü inachi 
ga Lewí, rü nawe narüxũ. 15 Rü jéma 
Lewípatawa nachibü ga Ngechuchu. Rü 
jéma nachibüe ga muxü̃ma ga duü̃xü̃gü 
ga Lewírüü̃ Romaãrü ãẽ̱xgacüca̱x dĩẽru 
ngĩxü̃ jauxgüxü̃. Rü najexmagü ta ga 
togü ga duü̃xü̃gü ga taxúema 
nacümamaã taãẽgüxü̃ ga jéma mechawa 
rütogüxü̃ namaã ga Ngechuchu rü norü 
ngúexü̃gü. Jerü namu ga jema nawe 
rüxĩxü̃. 16 Rü jéma najexmagü ta ga 
nhuxre ga Parichéugü rü ngúexẽẽruü̃gü 
ga Muĩséarü mugüwa ngu̱xẽẽtaegüxü̃. 
Rü jexguma nüxü̃ nadaugügu ga jema 
togümaã na nachibüxü̃ ga Ngechuchu, 
rü norü ngúexü̃güna nacagü, rü 
nhanagürügü: —¿Nhuxãcü i perü 
ngúexẽẽruü̃ rü namaã nachibü i 
ãẽ̱xgacüarü duü̃xü̃gü i dĩẽruarü jauxwa 
puracüexü̃ rü duü̃xü̃gü i pecaduã̱xgüxü̃? 
—nhanagürügü. 17 Rü jexguma jemaxü̃ 
naxĩnügu ga Ngechuchu rü nhanagürü 
nüxü̃: —Ngẽma poraexü̃ rü tama 
nanaxwa̱xe ja duturu, notürü ngẽma 
iḏaaweexü̃ waxi nixĩ i naxwa̱xexü̃ ja 
duturu. Chama rü tama mexü̃güna na 
chaxuxü̃ca̱x nixĩ ga núma chaxũxü̃, 
notürü núma chaxũ na nüxna 
chaxuxü̃ca̱x i pecaduã̱xgüxü̃ 
—nhanagürü. 
 
Ngechuchuna aurechigaca̱x 
nacagüe 
 
(Mt 9.14-17; Lc 5.33-39) 
18 Rü wüxi ga ngunexü̃gu rü tama 
nachibüe jerü Tupanaca̱x naxauree ga 
Juã́ũ ga baiü̃xẽẽruü̃ãrü ngúexü̃gü rü 
Parichéugüarü ngúexü̃gü. Rü jemaxü̃ 
nadaugügu ga nhuxre ga duü̃xü̃gü, rü 
Ngechuchuxü̃tawa naxĩ rü nüxna 
najacagüe, rü nhanagürügü: —Ngẽma 
Juã́ũãrü ngúexü̃gü rü Parichéugüarü 
ngúexü̃gü rü naxauree. ¿Rü tü̱xcüü̃ i 
curü ngúexü̃gü i tama naxaureexü̃? 
—nhanagürügü. 19 Rü Ngechuchu 
nanangãxü̃ rü nhanagürü nüxü̃: —¿E̱xna 
wüxi i ngĩgüarü petawa rü pexca̱x 
namexü̃ na naxaureexü̃ i ngẽma nüxna 
naxugüxü̃ ega natanüwa nangẽxmagu i 
ngẽma jatü i ngexwacax ãmaxü̃? Pemaã 
nüxü̃ chixu rü ngẽxguma natanüwa 
nangẽxmajane i ngẽma jatü i 
ngexwacax ãmaxü̃ rü taxucürüwama 
MARCU 2 
O Novo Testamento na língua ticuna do Brasil, 2da ed. ©2009, Liga Bíblica
97 
naxauree i ngẽma nüxna naxugüxü̃. 
20 —Notürü wüxi i ngunexü̃ rü ngẽma 
jatü i ngexwacax ãmaxü̃ rü tá 
namücügüna nixũgachi. Rü ngẽma 
ngunexü̃gu tá nixĩ i naxaureexü̃. [Rü 
chorü ngúexü̃gü rü taxucürüwama 
naxauree i nhu̱xma erü natanüwa 
changẽxma. Notürü ínangu tá i ngẽma 
ngunexü̃ na nüxna chixũgachixü̃, rü 
ngẽxguma tá nixĩ i naxaureexü̃.] 21 —Rü 
taxúema wüxi i naxchirutüchi i 
ngexwacaxü̃xü̃maã tanapaita i wüxi i 
naxchiru i ṉg̱auxü̃. Erü ngẽxguma 
nanhaãchimügu i ngẽma natüchi i 
ngexwacaxü̃xü̃, rü tá nanagáuxẽẽ i 
ngẽma ṉg̱auxü̃ i naxchiru. Rü noxriarü 
jexera tá narügáu. 22 —Rü ngẽxgumarüü̃ 
ta taxúema ngexwacaxü̃cü ja wĩũ rü 
wüxi i marü ṉg̱auxü̃ i naxchiü̃ i 
naxcha̱xmünaxca̱xgu tajabacuchi. Erü 
ngẽxguma ngẽmaãcü naxü̱xgu rü jima 
wĩũ ja ngexwacaxü̃cü rü narüngu, rü tá 
najawã̱ĩ̱xẽẽ i ngẽma naxchiü̃ i ṉg̱auxü̃ i 
naxcha̱xmünaxca̱x. Rü ngẽxma tá 
inajarüxo ja wĩũ rü naxchiü̃ rü ta. Rü 
ngẽmaca̱x tanaxwa̱xe ja ngexwacaxü̃cü 
ja wĩũ rü ngexwacaxü̃xü̃ i naxchiü̃gu 
tajabacuchi. [Rü chorü ngu̱xẽẽtae i 
ngexwacaxü̃xü̃ rü ngẽxgumarüü̃ ta nixĩ 
na taxucürüwama namaã nawüxiguxü̃ i 
ngẽma nuxcümaü̃xü̃ i pecümagü 
—nhanagürü ga Ngechuchu.] 
 
Ngechuchuarü ngúexü̃gü rü trigu 
nibuxetanü ga ngü̃xchigaarü 
ngunexü̃gu 
 
(Mt 12.1-8; Lc 6.1-5) 
23 Wüxi ga ngü̃xchigaarü ngunexü̃gu 
ga Ngechuchu rü norü ngúexü̃gümaã 
trigunecüwa nachopetü. Rü nümagü ga 
norü ngúexü̃gü rü inaxĩãcüma 
inanaxügüe ga trigu na jabuxetanüxü̃. 
24 Rü jema Parichéugü rü Ngechuchuna 
nacagü rü nhanagürügü: —Dücax ¿rü 
tü̱xcüü̃ i curü ngúexü̃gü rü nanaxügü i 
ngẽma tama mexü̃ i ngü̃xchigaarü 
ngunexü̃gu na naxüxü? —nhanagürügü. 
25 Notürü nüma ga Ngechuchu rü 
nhanagürü nüxü̃: —¿Taguma e̱xna 
poperawa nüxü̃ pedau ga ṯacü na 
naxüxü̃ ga nuxcümaü̃cü ga ãẽ̱xgacü ga 
Dawí rü natanüxü̃gü ga jexguma õna 
nüxü̃́ tau̱xgu rü nataijaegu? 26 Rü 
jexguma paigüarü ãẽ̱xgacü jixĩgu ga 
Abiatáru, rü Dawí rü Tupanapatagu 
naxücu. Rü nanangõ̱x ga jema põũ ga 
üünexü̃ ga paigüca̱xicatama ixĩxü̃. Rü 
nüma ga Dawí rü natanüxü̃maã rü ta 
nangau ga jema põũ —nhanagürü. 27 Rü 
nhanagürü ta ga Ngechuchu: —Ngẽma 
ngü̃xchigaarü ngunexü̃ rü duü̃xü̃güca̱x 
nixĩ ga naxüxü̃. Rü tama ngü̃xchigaarü 
ngunexü̃ca̱x nixĩ ga naxüxü̃ ga duü̃xü̃gü. 
28 —Rü ngẽmaca̱x ja Tupana Nane ja 
duü̃xü̃xü̃ ixĩcü rü namaã inacua̱x ta i 
ngü̃xchigaarü ngunexü̃ —nhanagürü. 
 
Wüxi ga jatü ga jumécüchiga 
(Mt 12.9-14; Lc 6.6-11) 
 
3
  
1 Rü wenaxãrü ngutaque̱xepataü̃gu 
naxücu ga Ngechuchu. Rü jéma 
najexma ga wüxi ga jatü ga norü 
wüxichacüüwa jumécü. 2 Rü jema 
Parichéugü, rü Ngechuchuxü̃ 
nangugügü ngoxi tá namexẽẽã ga 
ngü̃xchigaarü ngunexü̃gu, na jemaãcü 
nüxü̃́ najexmaxü̃ca̱x ga ṯacüca̱x na 
ínaxuaxü̃güãxü̃. 3 Rü jexguma ga 
Ngechuchu rü nhanagürü nüxü̃ ga guma 
jumécü: —¡Írüda, rü nuxã ngãxü̃tanügu 
MARCU 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
98 
jachi! —nhanagürü. 4 Rü jexguma ga 
Ngechuchu rü jema togü ga jéma 
jexmagüxü̃na naca, rü nhanagürü nüxü̃: 
—¿Ṯacü nixĩ i mexü̃ na naxüxü̃ i 
ngü̃xchigaarü ngunexü̃gu? ¿Namexü̃ na 
naxüxü̃ i mexü̃ rü e̱xna chixexü̃? ¿Rü 
namexü̃ na namaxẽẽxü̃ rü e̱xna jamáxü̃? 
—nhanagürü. Notürü ga nümagü rü 
jexma najarüngea̱xgümare. 5 Rü nüma 
ga Ngechuchu rü nuchametüãcüma 
nüxü̃ nidaugüãchi ga jema nüxü̃ 
íchomaẽguãchixü̃. Rü nangechaü̃ jerü 
tama inaxĩnüẽchaü̃ ga jema duü̃xü̃gü. 
Rü guma jatüxü̃ nhanagürü: 
—¡Ijanawe̱xãchixẽẽ ja cuxme̱x! 
—nhanagürü. Rü jexguma ga guma jatü 
rü nügü inajarüwe̱xãchime̱xẽxẽẽ. Rü 
jexgumatama rü narümexme̱x. 6 Notürü 
jexguma jemaxü̃ nadaugügu ga 
Parichéugü, rü ínachoxü̃ ga jéma. Rü 
Eruditanüxü̃maã inanaxügüe ga na 
naxca̱x nadaugüxü̃ ga nhuxãcü tá na 
Ngechuchuxü̃ jama̱xgüxü̃. 
 
Naxtaacutüwa Ngechuchuca̱x 
nangutaque̱xegü ga 
muxü̃ma ga duü̃xü̃gü 
7 Rü Ngechuchu rü norü ngúexü̃gümaã 
naxtaacutüwa naxũ. Rü muxü̃ma ga 
duü̃xü̃gü ga Gariréaanecü̱̃ã̱x rü nawe 
narüxĩ. 8 Rü jexguma nüxü̃ 
nacuáchigagügu ga guxü̃ma ga jema 
mexü̃gü ga naxüxü̃ ga Ngechuchu, rü 
naxca̱x naxĩtaque̱xe ga muxü̃ma ga 
duü̃xü̃gü ga Judéaanecü̱̃ã̱x, rü 
Jerucharéü̃cü̱̃ã̱x, rü Iduméããnecü̱̃ã̱x, rü 
Judã́ũãrü tocutücü̱̃ã̱x rü jema naãne ga 
Tiru rü Chidã́ũãrü ĩãnegü nawa 
jexmaxü̃cü̱̃ã̱x. 9 Rü jemaca̱x ga 
Ngechuchu rü norü ngúexü̃güxü̃ namu 
na wüxi ja ngue naxca̱x 
namexẽẽgüxü̃ca̱x na tama jéma 
jaxũxtügüãxü̃ca̱x ga jema muxü̃ma ga 
duü̃xü̃gü. 10 Jerü nüma rü nanameẽxẽẽ 
ga muxü̃ma, rü jemaca̱x guxü̃ma ga 
jema iḏaaweexü̃ rü naxca̱x naxĩ na nüxü̃ 
jangõgügüxü̃ca̱x. 11 Rü jexguma jema 
ṉg̱oxoã̱xgüxü̃ ga duü̃xü̃gü nüxü̃ 
daugügu, rü nape̱xegu nacaxã́pü̱xügü rü 
tagaãcü nhanagürügü: —Cuma nixĩ ja 
Tupana Nane cuiĩxü̃ —nhanagürügü. 
12 Notürü nüma ga Ngechuchu rü 
poraãcü najaxucu̱xẽgü na tama 
duü̃xü̃gümaã nüxü̃ jaxugüexü̃ca̱x ga 
nachiga. 
 
Ngechuchu nanade ga 12 ga norü 
ngúexü̃gü na toxnamana 
namugüãxü̃ca̱x 
 
(Mt 10.1-4; Lc 6.12-16) 
13 Rü jemawena ga Ngechuchu rü wüxi 
ga ma̱xpǘnewa ínaxü̃ãchi. Rü jéma 
naxca̱x naca ga jema ngúexü̃gü ga nüma 
nanaxwa̱xexü̃. Rü naxü̃tagu 
naxĩtaque̱xegü. 14 Rü jematanüwa 
najadexechi ga 12 ga norü ngúexü̃gü na 
namücügüxü̃chi jiĩxü̃ca̱x, rü na 
jamugüãxü̃ca̱x ga norü orearü unagüwa. 
Rü jemagü rü Imugüxü̃gu nanaxüéga. 
15 Rü pora nüxna naxã na Tupanaãrü 
poramaã ínawoxü̃ãxü̃ca̱x ga ṉg̱oxogü. 
16 Rü nhaãgü nixĩ ga naẽ́ga ga jema 12 
ga norü ngúexü̃gü ga jadexechixü̃. Rü 
wüxi nixĩ ga Chimáũ ga Pedrugu 
naxüégaxü̃. 17 Rü togü nixĩ ga Tiagu rü 
naẽneẽ ga Juã́ũ. Rü nümagü rü Zebedéu 
nanegü nixĩ. Rü Ngechuchu rü 
Boanéregu nanaxüéga. Rü ngẽma nixĩ i 
Duruanexü̃ Nanegü —nhaxü̃chiga. 18 Rü 
togü nixĩ ga Ãdré, rü Piripi, rü 
MARCU 3 
O Novo Testamento na língua ticuna do Brasil, 2da ed. ©2009, Liga Bíblica
99 
Baturuméũ, rü Mateu, rü Tumé, rü 
Tiagu ga Arupéu nane, rü Tadéu, rü 
Chimáũ ga iporaãẽcüücü. 19 Rü to nixĩ 
ga Juda ga Icarióti ga jixcama bexma 
Ngechuchuxü̃ íxuaxü̃xü̃. 
 
“Ngechuchu rü ṉg̱oxoarü poramaã 
napuracü” nhanagürügü 
 
(Mt 12.22-32; Lc 11.14-23; 12.10) 
20 Rü jemawena rü wüxi ga ĩpatagu 
naxücu ga Ngechuchu. Rü wenaxãrü 
naxca̱x nangutaque̱xegü ga muxü̃ma ga 
duü̃xü̃gü. Rü jemaca̱x woo na 
nachibüexü̃ca̱x rü nangechicagü ga 
nüma rü norü ngúexü̃gü. 21 Rü jexguma 
jemaxü̃ taxĩnüẽgu ga guxema 
natanüxü̃gü ga Ngechuchu, rü 
ítajadaugü na tajagagüxü̃ca̱x, jerü nüxü̃ 
tixugügü rü: —Naxãũãẽmare 
—nhatagürügü. 22 Rü jexgumarüü̃ ta ga 
jema ngúexẽẽruü̃gü ga Muĩséarü 
mugüwa ngu̱xẽẽtaegüxü̃ ga 
Jerucharéü̃wa ne ĩxü̃, rü nhanagürügü: 
—Nhaã jatü i Ngechuchu, rü 
ṉg̱oxogünatü i Beuchebúarü poramaã 
nixĩ i ínawoxü̃ãxü̃ i ṉg̱oxogü 
—nhanagürügü. 23 Notürü ga 
Ngechuchu rü naxca̱x naca ga jema 
ngúexẽẽruü̃gü. Rü wüxi ga cua̱xruü̃xü̃ 
namaã nixu, rü nhanagürü: —¿Rü 
nhuxãcü i Chataná i nügütama 
ínata̱xüchixü̃? 24 —Rü ngẽxguma chi 
wüxi i nachiü̃ãnecü̱̃ã̱x i duü̃xü̃gü rü 
nügütanüxü̃watama nügü nadaixgu, rü 
taxuacüma natai i ngẽma nachiü̃ãne. 
25 —Rü ngẽxguma chi wüxi ja ĩpatacü̱̃ã̱x 
nügü itojegu, rü taxuacüma natai ja 
jima ĩpata. 26 —Rü ngẽxgumarüü̃ chi ta 
nixĩ i Chataná ega nügümaã nanuxgu rü 
nügü jama̱xgu, rü taxuacü chima natai i 
ngẽxguma. Rü chi ngẽxma nagu̱x. 
27 —Rü taxuacüma texé wüxi ja jatü ja 
poracüpatagu taxücu na nüxna 
tanapuxü̃xü̃ca̱x i norü ngẽmaxü̃gü, ega 
tama tajana̱ĩ̱xiragu. Erü ngẽmaãcüxca tá 
nixĩ i tüxü̃ nanguxü̃xü̃ na tanapuxü̃xü̃ i 
norü ngẽmaxü̃gü. 28 —Rü aixcuma 
pemaã nüxü̃ chixu rü Tupana tá nüxü̃́ 
nüxü̃ nangechaü̃ i duü̃xü̃gü i guxü̃ma i 
norü pecadugü rü guxü̃ma i ṯacü i 
chixexü̃ i namaã jadexagüxü̃. 
29 —Notürü texé ja chixexü̃ namaã 
ixugüxe i Tupanaãẽ i Üünexü̃, rü 
tagutáma tüxü̃́ nüxü̃ nangechaü̃ ja 
Tupana. Rü guxü̃gutáma chixexü̃wa 
tüxü̃ nata̱x —nhanagürü. 30 Rü jema 
nhanagürü ga Ngechuchu, jerü jema 
ngúexẽẽruü̃gü ga Muĩséarü mugüwa 
ngu̱xẽẽtaegüxü̃ rü: “Naṉg̱oxoã̱x” 
nhanagürügü nüxü̃. 
 
Ngechuchuarü mama rü 
 
naẽneẽgü rü ítangugü 
 
(Mt 12.46-50; Lc 8.19-21) 
31 Rü jexgumajane rü ítangugü ga 
Ngechuchuarü mama rü naẽneẽgü. 
Notürü ĩpataarü düxétügu tarücho, rü 
naxca̱x jéma tangemagü. 32 Rü jema 
duü̃xü̃gü ga Ngechuchuxü̃ 
íchomaẽguãchixü̃, rü nhanagürügü 
nüxü̃: —Curü mama rü cueneẽgü rü 
cueja̱xgü, rü jéa düxétüwa tangẽxmagü, 
rü cuxca̱x tadaugü —nhanagürügü. 33 Rü 
nüma nanangãxü̃, rü nhanagürü: 
—¿Texé tixĩ ja chaue rü chaueneẽgü? 
—nhanagürü. 34 Rü jema nüxü̃ 
íchomaẽguãchixü̃xü̃ nidaugüãchi, rü 
nhanagürü: —Rü daxegü tixĩ ja chaue 
rü chaueneẽgü. 35 —Erü guxãma ja texé 
ja naxǘxe i Tupanaãrü ngúchaü̃, rü 
MARCU 3 
O Novo Testamento na língua ticuna do Brasil, 2da ed. ©2009, Liga Bíblica
100 
jíxema tixĩ ja chaueneẽ rü chaueja̱x rü 
chaue —nhanagürü. 
 
Ore ga cua̱xruü̃ ga wüxi ga 
jatü ga toecügu ixuxü̃ 
(Mt 13.1-9; Lc 8.4-8) 
 
4
  
1 Rü wenaxãrü inanaxügü ga 
Ngechuchu ga na nangúexẽẽãxü̃ ga 
duü̃xü̃gü ga guma naxtaxaãnacüwa. Rü 
muxü̃ma ga duü̃xü̃gü jéma naxca̱x 
nangutaque̱xegü. Rü jemaca̱x düxwa 
wüxi ga ngue ga jéma naxtaxawa 
jexmanegu nixüe ga Ngechuchu, rü 
gumawa narüto. Rü jema duü̃xü̃gü rü 
naxtaxaãnacügu narücho. 2-3 Rü jexguma 
ga Ngechuchu rü inanaxügü ga muxü̃ma 
ga ore ga cua̱xruü̃wa na nangúexẽẽãxü̃ 
ga duü̃xü̃gü. Rü norü ngu̱xẽẽtaewa rü 
nhanagürü: —¡Dücax, iperüxĩnüẽ i nhaã 
ore! Wüxi ga jatü ga toecü rü triguarü 
towa naxũ. 4 —Rü jexguma 
triguchiremaã nagüaneãgu, rü nhuxre 
ga triguchire rü namagu naji. Rü 
ínangugü ga werigü, rü nanawecu. 
5 —Rü náĩgü ga triguchire rü 
nutatanügu naji ga ngextá ínachicaxü̃wa 
ga waixü̃mü. Rü paxa narüxügü ga 
guma triguchire, jerü ga waixü̃mü rü 
tama najaxcü. 6 —Notürü jexguma 
nangunagügu ga üa̱xcü, rü ínanagu ga 
guma trigu rü narüṉẖexgü. Rü najue, 
jerü tama poraãcü nixãmaxã. 7 —Rü 
náĩgü ga triguchire rü toranecügu naji. 
Rü jexguma najaegu ga tora, rü guma 
triguxü̃ inawocu, rü jemaca̱x tama nixo. 
8 —Notürü náĩgü ga triguchire rü mexü̃ 
ga waixü̃mügu naji. Rü meãma najae, rü 
muxü̃ma ga trigu nawa ínanguxuchi. Rü 
nümaxü̃reewa rü 30 pü̱xü ínanguxuchi 
ga norü o, rü náĩgüwa rü 60, rü 
náĩgüwa rü 100 —nhanagürü. 9 Rü 
nhu̱xmachi nhanagürü ta: —Rü jíxema 
ãchi̱xẽgüxe, ¡rü nüxü̃ taxĩnüẽ i nhaã ore! 
—nhanagürü. 
 
Ṯacüca̱x nixĩ ga jema ore ga 
cua̱xruü̃gügu ixuxü̃ 
(Mt 13.10-17; Lc 8.9-10) 
10 Rü jemawena ga jexguma 
nanüxĩca̱xgu ga Ngechuchu, rü jema 
naxü̃tagugüxü̃ wüxigu namaã ga jema 
12 ga norü ngúexü̃gü, rü nüxna nacagüe 
ga na ṯacüchiga jiĩxü̃ ga jema ore ga 
cua̱xruü̃gu ixuxü̃. 11-12 Rü nüma 
nanangãxü̃ rü nhanagürü nüxü̃: 
—Tupana rü pexü̃ nüxü̃ nacua̱xẽẽ i 
ngẽma ẽxü̃guxü̃ i taxuü̃ma i togü nüxü̃ 
cuáxü̃ na nhuxãcü ãẽ̱xgacü na jiĩxü̃ i 
nümax. Notürü ngẽma togü i tama 
tatanüxü̃ ixĩxü̃ca̱x rü cua̱xruü̃gu 
chajaxuãcüma namaã nüxü̃ chixu i ore 
na woo nüxü̃ nadaunügu rü nhama 
tama nüxü̃ nadaugüxü̃rüü̃ na jiĩxü̃ca̱x, 
rü woo nüxü̃ naxĩnüẽgu rü tama nüxü̃ 
na nacua̱xgüxü̃ca̱x. Rü ngẽmaãcü namaã 
nüxü̃ chixu na tama nüxü̃ naxoexü̃ca̱x i 
nacüma i chixexü̃ rü tama Tupana nüxü̃́ 
nüxü̃ ngechaü̃xü̃ca̱x i norü pecadugü 
—nhanagürü. 
 
Ngechuchu rü meã nanango̱xẽẽ ga 
jema ore ga cua̱xruü̃ ga 
toecüchigagu jaxuxü̃ 
(Mt 13.18-23; Lc 8.11-15) 
13 Rü Ngechuchu nhanagürü nüxü̃: 
—¿Pema rü ta e̱xna tama nüxü̃ pecua̱xgü 
na ṯacüchiga jiĩxü̃ i ngẽma cua̱xruü̃ i 
nüxü̃ chixuxü̃? ¿Rü nhuxũcürüwa tá 
nüxü̃ nacua̱xgü i ngẽma togü? 14 —Rü 
jíxema toexe, rü jíxema tixĩ ja ore i 
MARCU 3 
,  
4 
O Novo Testamento na língua ticuna do Brasil, 2da ed. ©2009, Liga Bíblica
101 
mexü̃ unagüxe. 15 —Rü nangẽxma i 
duü̃xü̃gü i guma triguchire ga namagu 
j̱ixü̃nerüü̃ ixĩgüxü̃. Rü nümagü rü nüxü̃ 
naxĩnüẽ i ore i mexü̃, notürü jixcama 
marü nüxü̃ naxĩnüẽguwena, ngẽ́ma 
nangu i Chataná rü nüxna nanapu i 
ngẽma ore i mexü̃ ga noxri jaxõgüxü̃. 
16 —Rü togü rü ngẽma triguchire ga 
nutatanügu j̱ixü̃nerüü̃ nixĩgü. Rü 
ngẽmagü nixĩ i nüxü̃ ĩnüẽxü̃ i ore i mexü̃, 
rü taãẽãcüma najauxgüxü̃. 17 —Notürü 
ngẽma na tama aixcuma nagu naxĩnüẽxü̃ 
i ngẽma ore, rü paxaãchitama najaxõgü. 
Rü ngẽmaca̱x i jixcama ngẽxguma 
ngẽma oregagu guxchaxü̃gü nüxü̃ 
üpetügu rü e̱xna duü̃xü̃gü nachi aiegu, 
rü nüxü̃ narüxoe i ngẽma ore ga noxri 
jaxõgüxü̃. 18-19 —Rü togü rü guma 
triguchire ga toranecügu j̱ixü̃nerüü̃ 
nixĩgü. Nümagü rü nüxü̃ naxĩnüẽ i 
ngẽma ore i mexü̃, notürü nhama i 
naãneãrü ngẽmaxü̃güca̱x naxoegaãẽgü 
rü norü dĩẽruguama narüxĩnüẽ, rü 
nanaxwa̱xegü i nüxü̃́ na nangẽxmaxü̃ i 
muxü̃ma i to i norü ngẽmaxü̃gü. Rü 
guxü̃ma i ngẽma rü nüxü̃ nüxü̃ 
inajarüngümaẽxẽẽ i ngẽma ore i mexü̃ rü 
nüxü̃ nüxü̃ narüxoexẽẽ na tama 
naxügüãxü̃ca̱x i ngẽma mexü̃ i Tupana 
nüxü̃́ naxwa̱xexü̃. 20 —Rü togü rü guma 
triguchire ga mexü̃ ga waixü̃mügu 
j̱ixü̃nerüü̃ nixĩgü. Ngẽmagü nixĩ i nüxü̃ 
ĩnüẽxü̃ i ore i mexü̃ rü najauxgüxü̃ rü 
meã Tupana naxwa̱xexü̃ãcüma maxẽxü̃. 
Rü nümaxü̃ rü guma trigu ga 30 pü̱xü 
nawa ínguxuchinerüü̃ nixĩgü. Rü 
nümaxü̃ rü guma 60 pü̱xü nawa 
ínguxuchinerüü̃ nixĩgü. Rü nümaxü̃ rü 
guma 100 pü̱xü nawa ínguxuchinerüü̃ 
nixĩgü —nhanagürü. 
 
Ore ga cua̱xruü̃ ga omügu ixuxü̃ 
(Lc 8.16-18) 
21 Rü jexgumarüü̃ ta nhanagürü nüxü̃: 
—¿E̱xna nuã tanange i wüxi i omü na 
wüxi i caichã́ũtüü̃gu rü e̱xna wüxi i 
pechicatüü̃gu na jaxücuchixü̃ca̱x? Tama 
ngẽmaãcü nixĩ, erü wüxi i omü rü 
dauxnagu tanaxünagü na ngẽ́ma 
inabaxixü̃ca̱x. 22 —Rü ngẽxgumarüü̃ ta i 
guxü̃ma i ṯacü iicúxü̃, rü jixcüra rü 
duü̃xü̃gü rü tá nüxü̃ nacua̱xgüama. Rü 
guxü̃ma i ngẽma nhu̱xma duü̃xü̃güca̱x 
ẽxü̃guxü̃ rü tá nango̱xoma i jixcüra. 
23 —Rü jíxema ãchi̱xẽgüxe, ¡rü nüxü̃ 
taxĩnüẽ i ngẽma ore! —nhanagürü. 24 Rü 
jexgumarüü̃ ta nhanagürü nüxü̃: —¡Meã 
naga pexĩnüẽ i ngẽma nüxü̃ pexĩnüẽxü̃! 
Rü ngẽma pema naga na pexĩnüẽxü̃rüü̃ 
tá nixĩ i Tupana i pexna naxããxü̃ i cua̱x. 
Rü naẽ́tü tá poraãcü pexü̃ narüngü̃xẽẽ. 
25 —Rü pemaã nüxü̃ chixu, rü texé ja 
aixcuma naga ĩnüxẽ i nhaã ore i mexü̃ 
rü Tupana rü jexeraãcü tá tüxü̃ nüxü̃ 
nacua̱xẽẽ. Notürü jíxema tama naga 
ĩnüxẽ i nhaã ore rü Tupana tá tüxna 
nanajaxu i ngẽma íraxü̃ i cua̱x i tüxü̃́ 
ngẽxmachiréxü̃ —nhanagürü. 
 
Ore ga cua̱xruü̃ ga triguchire i 
rüxüxü̃gu ixuxü̃ 
26 Rü Ngechuchu rü nhanagürü ta: 
—Pemaã tá nüxü̃ chixu i wüxi i ore i 
cua̱xruü̃ na nüxü̃ pecuáxü̃ca̱x na 
nhuxãcü ãẽ̱xgacü na jiĩxü̃ ja Tupana. 
Rü wüxi ja jatü rü waixü̃mügu nanato 
ja triguchire. 27 —Rü nüma ja jatü rü 
chütacü nape rü moxü̃ãcü ínarüda, rü 
joxni ja jima triguchire rü narüxü rü 
nijachigü. Notürü nüma ja jatü rü tama 
MARCU 4 
O Novo Testamento na língua ticuna do Brasil, 2da ed. ©2009, Liga Bíblica
102 
nüxü̃ nacua̱x na nhuxãcü na naxüxü̃ rü 
na najaxü̃. 28 —Rü ngẽmaãcü i ngẽma 
waixü̃mü rü nüẽchamatama nanaxüxẽẽ 
ja jima triguchire. Rü naã́tügüxira 
narüxü rü jixcama i nachacu rü 
ngẽmawena nachacuwa nanguxü̃ i norü 
o. 29 —Rü ngẽxguma marü jadaxgu i 
ngẽma norü o, rü nanabuxu erü marü 
nawa nangu i norü buxgü 
—nhanagürü. 
 
Cua̱xruü̃ ga motachachiregu ixuxü̃ 
(Mt 13.31-32; Lc 13.18-19) 
30 Rü nhanagürü ta ga Ngechuchu: 
—¿Nhuxãcü nixĩ i ãẽ̱xgacü na jiĩxü̃ ja 
Tupana, rü nananhuxraxü̃ i nüma 
ãẽ̱xgacü íjiĩxü̃wa? ¿Rü ṯacügu tá 
tanangu? 31-32 —Rü wüxi ja 
motachachire ja waixü̃mügu itoxü̃nerüü̃ 
nixĩ. Rü woo guxü̃nema ja 
nanetüchirexü̃ narüxíramaẽ, notürü 
ngẽxguma inatoxgu, rü narüxü rü naja 
nhu̱xmata guxü̃ma i togü i nanetüxü̃ 
najexera. Rü nachacüü rü nita, rü woo 
werigü rü natanügu nixüachiãü̃ 
—nhanagürü. 
 
Cua̱xruü̃gu ixuxü̃ ga oremaã 
 
nidexa ga Ngechuchu 
 
(Mt 13.34-35) 
33 Rü jemaãcü ga Ngechuchu rü 
muxü̃ma ga najexgumaãchiraü̃xü̃ ga 
cua̱xruü̃gümaã nanangúexẽẽ ga 
duü̃xü̃gü. Notürü jema cua̱xruü̃gü rü 
tama jema duü̃xü̃güarü cua̱xü̃ 
nangupetü. 34 Rü cua̱xruü̃gu 
ixuxü̃xĩcatama nixĩ ga norü ngu̱xẽẽtae. 
Rü jixcama ga jexguma nanüxĩca̱xgügu, 
rü norü ngúexü̃güca̱x meãma 
nanango̱xẽẽ ga guxü̃ma. 
 
Ngechuchu rü buanecüxü̃ rü 
juãpexü̃ ínajachaxãchixẽẽ 
 
(Mt 8.23-27; Lc 8.22-25) 
35 Rü jematama ngunexü̃gu ga marü 
nachütachaü̃gu, rü Ngechuchu rü 
nhanagürü nüxü̃ ga norü ngúexü̃gü: 
—¡Ngĩxã rü naxtaxaarü tocutüwa taxĩ! 
—nhanagürü. 36 Rü jexguma duü̃xü̃güna 
jéma inaxĩãchi. Rü norü ngúexü̃gü rü 
Ngechuchuxü̃ nigagü nagu ga guma 
ngue ga marü nawa najexmane. Rü 
jexgumarüü̃ ta ga togü ga duü̃xü̃gü rü 
náĩgü ga nguegügu ínajaxümücügü. 
37 Rü jexguma jaxãü̃jane rü inaxü ga 
wüxi ga buanecü ga taxüchicü. Rü 
jema na nataxüchixü̃ ga buanecü, rü 
guma nguegu nijaxcuchichigü ga juãpe, 
rü jemaca̱x inabaxü̃güchaü̃. 38 Notürü 
ga Ngechuchu rü guma nguechinüwa 
wüxi ga cüxeruü̃gu naca, rü jéma nape. 
Rü ínanaḇaixgügü, rü nhanagürügü 
nüxü̃: —Pa Ngúexẽẽruü̃x, ¿e̱xna curü 
me nixĩ na nuxma ibaxü̃güxü̃? 
—nhanagürügü. 39 Rü jexguma ínarüda 
ga Ngechuchu. Rü buanecüna nachogü 
rü nhanagürü nüxü̃ ga guma naxtaxa: 
—¡Ijarüchiane rü íjachaxãchi! 
—nhanagürü. Rü ínajachaxãchi ga 
buanecü rü guxü̃wama 
ínachaxanemare. 40 Rü jemawena ga 
Ngechuchu rü norü ngúexü̃güxü̃ 
nhanagürü: —¿Tü̱xcüü̃ ngẽmaãcü 
poraãcü pemuü̃ẽ? ¿Nhu̱xma rü ta e̱xna 
tama aixcuma pejaxõgü? —nhanagürü. 
41 Notürü nümagü ga norü ngúexü̃gü rü 
poraãcü namuü̃ẽ. Rü nügüna nacagüe 
rü nhanagürügü: —¿Texe e̱xna nixĩ ja 
daa rü a̱i̱xrücü ja buanecü rü juãpe rü 
naga naxĩnüẽxü̃? —nhanagürügü. 
MARCU 4 
O Novo Testamento na língua ticuna do Brasil, 2da ed. ©2009, Liga Bíblica
103 
 
Jatü ga Gadaracü̱̃ã̱x ga ṉg̱oxogü 
nawa jexmagücü 
 
(Mt 8.28-34; Lc 8.26-39) 
 
5
  
1 Rü naxtaxaarü tocutüwa nangugü 
ga Gadaraanewa. 2-3 Rü jexguma 
marü nguewa ínaxüegu ga Ngechuchu, 
rü jéma naxca̱x nixũ ga wüxi ga jatü ga 
ṉg̱oxo nawa jexmaxü̃. Rü jema jatü rü 
duü̃xẽgüchíque̱xewa ne naxũ, jerü 
jexma nixĩ ga janaxauchigünexü̃xü̃. Rü 
taxúexü̃ma nanguxü̃ na tajanáĩxü̃, woo 
curẽtigümaã. 4 Rü woo muẽ̱xpü̱xcüna 
curẽtigümaã najana̱ĩ̱xparagü rü 
najana̱ĩ̱xchacüügü, notürü nüma rü 
guxü̃guma íraxü̃gu inanacauü̃güama, rü 
jemaãcü taxúexü̃ma nanguxü̃. 5 Rü 
ngunecü rü chütacü rü 
juetachique̱xetanügu rü naxpü̱xgügu 
nanaxauchigüane. Rü jexma 
nanacaeane, rü nutamaã nügügu 
napogü. 6 Notürü jexguma jaxü̃gutama 
Ngechuchuxü̃ nada̱xgu, rü naxca̱x 
inanhaãchi, rü nape̱xegu najacaxã́pü̱xü. 
7 Rü aita naxüãcüma nhanagürü nüxü̃: 
—¿Tü̱xcüü̃ nuã choxü̃ cujachixewe, Pa 
Ngechuchux, Pa Tupanaxü̃chi Nanex? 
Rü Tupanaẽ́gagu cuxü̃ chaca̱a̱xü̃ na 
tama ngúxü̃ choxü̃ cuingexẽẽxü̃ca̱x 
—nhanagürü. 8 Rü jemaãcü nidexa ga 
jema ṉg̱oxo jerü Ngechuchu rü marü 
nhanagürü nüxü̃: —Pa Ṉg̱oxox, 
¡ínaxũxü̃ nawa ja jima jatü! 
—nhanagürü. 9 Rü jexguma ga 
Ngechuchu rü nüxna naca, rü 
nhanagürü: —¿Ṯacü nixĩ i cuéga? 
—nhanagürü. Rü nüma ga ṉg̱oxo 
nanangãxü̃, rü nhanagürü: —Muxũchixü̃ 
nixĩ i chauéga, erü tamu i tomax 
—nhanagürü. 10 Rü poraãcü 
Ngechuchuxü̃ naca̱a̱xü̃gü na tama 
ínawoxü̃ãxü̃ca̱x ga jema naãnewa. 11 Rü 
jema nachicaarü ngaicamana ga 
naxpü̱xpechinüwa rü najexmagü ga 
muxü̃ma ga cuchigü ga jéma chibüexü̃. 
12 Rü jemaca̱x ga jema ṉg̱oxogü rü 
Ngechuchuxü̃ naca̱a̱xü̃gü, rü 
nhanagürügü: —¡Ngẽ́ma cuchitanüwa 
toxü̃ namugü na nagu tachocuxü̃ca̱x! 
—nhanagürügü. 13 Rü Ngechuchu rü: 
—Ngü̃ —nhanagürü. Rü jexguma ga 
jema ṉg̱oxogü rü guma jatüwa 
ínachoxü̃, rü jema cuchigügu najachocu. 
Rü jema cuchigü ga maneca 2000 
ixĩgüxü̃ rü inaxü̃ãchi, rü naxtaxacutüarü 
ma̱xpǘxü̃wa najarüjuxgü. Rü jexma naji. 
14 Rü jema cuchigüarü daruü̃gü rü 
ĩãnewa nabuxmü. Rü ĩãnewa rü jema 
ĩãneãrü ngaicamana ipeagüxü̃ ga 
duü̃xü̃gütanüwa nüxü̃ najarüxugügü ga 
jema üpetüxü̃. Rü ga duü̃xü̃gü rü 
ínajadaugü. 15 Rü jexguma Ngechuchu 
íjexmaxü̃wa nangugügu, rü jéma nüxü̃ 
nadaugü ga guma jatü ga 
ṉg̱oxoã̱xchirécü. Rü jéma narüto, rü 
naxãxchiru, rü meãma naãẽxü̃ nacua̱x. 
Rü poraãcü naḇaixãchiãẽgü ga duü̃xü̃gü. 
16 Rü jema cuchigüarü daruü̃gü ga nüxü̃ 
daugüxü̃ ga ṯacü na nüxü̃ ngupetüxü̃ ga 
guma jatü ga ṉg̱oxoã̱xchirécü rü ṯacü 
nüxü̃ na ngupetüxü̃ ga jema cuchigü, rü 
jema nixĩ ga togü ga duü̃xü̃gümaã nüxü̃ 
ixugüexü̃ ga guxü̃ma ga jema 
ngupetüxü̃. 17 Rü jexguma jemaxü̃ 
naxĩnüẽgu ga duü̃xü̃gü, rü inanaxügüe 
ga Ngechuchuxü̃ na naca̱a̱xü̃güxü̃ ga na 
ínaxũxü̃xü̃ca̱x ga jema naãnewa. 18 Rü 
jexguma wenaxãrü nguegu jaxüegu ga 
Ngechuchu, rü guma jatü ga 
ṉg̱oxoã̱xchirécü, rü nüxü̃ naca̱a̱xü̃ na 
MARCU 5 
O Novo Testamento na língua ticuna do Brasil, 2da ed. ©2009, Liga Bíblica
104 
Ngechuchuwe naxũxü̃ca̱x. 19 Notürü ga 
Ngechuchu rü tama nanaxwa̱xe, rü 
nhanagürü nüxü̃: —¡Cuchiü̃wa naxũ rü 
cutanüxü̃maã nüxü̃ jarüxu i guxü̃ma i 
ngẽma cuxca̱x naxüxü̃ ja Cori ja Tupana, 
rü nhuxãcü nüxü̃́ na 
cungechaü̃tümüü̃xü̃! —nhanagürü. 20 Rü 
nüma ga guma jatü rü ínixũ. Rü 
inanaxügü ga guxü̃ma ga 
Decaporíchiuanewa jexmagüne ga 
ĩãnegüwa nüxü̃ na jaxuxü̃ ga jema 
Ngechuchu naxca̱x üxü̃. Rü guxü̃ma ga 
duü̃xü̃gü rü naḇaixãchiãẽgü. 
 
Jáiruxacüchiga rü jema nge ga 
Ngechuchuchirugu ingõgücüchiga 
 
(Mt 9.18-26; Lc 8.40-56) 
21 Rü jexguma nguegu naxtaxaarü 
tocutüwa nataegugu ga Ngechuchu, rü 
muxü̃ma ga duü̃xü̃gü rü naxca̱x jéma 
nangutaque̱xegü. Rü nüma rü 
naxtaapechinüwa najexma. 22 Rü 
jexguma jéma najexmajane, rü jéma 
naxü̃tawa nangu ga 
ngutaque̱xepataü̃ãrü ãẽ̱xgacü ga Jáirugu 
ãẽ́gacü. Rü jexguma Ngechuchuxü̃ 
nada̱xgu, rü nape̱xegu nanangücuchi. 
23 Rü poraãcü nüxü̃ naca̱a̱xü̃, rü 
nhanagürü nüxü̃: —Chauxacü rü 
ituraxü̃chi. Rü chanaxwa̱xe i ngẽ́ma 
cuxũ na ngĩxü̃ cujarüngõgüxü̃ca̱x na 
ngĩxca̱x jataanexü̃ca̱x rü namaxü̃xü̃ca̱x 
—nhanagürü. 24 Rü jexguma ga 
Ngechuchu rü nawe narüxũ. Rü 
muxü̃ma ga duü̃xü̃gü ínajaxümücügü. 
Rü jéma najaxãũxtügü. 25 Rü jema muxü̃ 
ga duü̃xü̃gütanüwa ijexma ga wüxi ga 
nge ga 12 ga taunecü iḏaawecü namaã 
ga na naxãgüechaxü̃. 26 Rü muxü̃ma ga 
duturugü ngĩxü̃ naxüxü̃gü rü poraãcü 
ngúxü̃ ngĩxü̃ ningexẽẽgü. Rü jemaãcü 
notüca̱xma ngĩxü̃ igu̱xẽẽ ga gu̱xcü ga 
ngĩrü dĩẽru. Notürü tama ngĩxca̱x 
nitaaneẽ́ga, rü nijexeraguchigüama ga 
ngĩrü ḏaawe. 27 Rü ü̃paacü togüa̱xwa 
Ngechuchuchigaxü̃ ixĩnü. Rü jemaca̱x 
jéma ixũ. Rü natanüwa ga jema 
muxü̃ma ga duü̃xü̃gü rü 
Ngechuchuweama ne ixũ rü naxchirugu 
ijangõgü. 28 Jerü nhaxü̃gu irüxĩnü: 
—Ngẽxguma chi naxchiruxü̃mare 
chingõgügu, rü chi chauxca̱x nitaane 
—nhaxü̃gu iruxĩnü. 29 Rü jexgumatama 
ínajachaxãchi ga ngĩgü, rü nüxü̃ 
ijacua̱xãchi ga ngĩxĩnewa ga marü na 
namexü̃ ga jema na jaḏaawexü̃. 
30 Notürü ga Ngechuchu rü nüxü̃ 
nicua̱xãchi ga na nawa ínaxũxü̃xü̃ ga 
pora. Rü naxca̱x nadauegu ga jema 
muxü̃ma ga duü̃xü̃gü, rü nüxna naca, rü 
nhanagürü: —¿Texé tixĩ ja 
chauxchirugu ingõgüxe? —nhanagürü. 
31 Rü norü ngúexü̃gü nanangãxü̃gü, rü 
nhanagürügü: —Cuma nüxü̃ cudau i 
nhuxre i duü̃xü̃gü ngẽ́ma cuxü̃ na 
jaxãũtügüxü̃ rü ngẽxguma rü ta: 
“¿Texé ja choxü̃ ingõgüxe?” nhacuxü̃ 
—nhanagürügü. 32 Notürü ga 
Ngechuchu rü nüxü̃ nidaugüãchiama na 
tüxü̃ nadauxü̃ca̱x ga na texé na tiĩxü̃ ga 
guxema nüxü̃ ingõgüxe. 33 Rü jexguma 
ga jema nge rü ngĩrü muü̃maã 
jadu̱ru̱xãcüma naxü̃tawa ingu, jerü 
nüxü̃ icua̱x ga ṯacü na ngĩxü̃ ngupetüxü̃. 
Rü nape̱xegu ijacaxã́pü̱xü, rü 
aixcumaxü̃chi namaã nüxü̃ ijaxu ga 
guxü̃ma. 34 Rü nüma ga Ngechuchu rü 
nhanagürü ngĩxü̃: —Pa Chauxacüx, 
curüme erü cujaxõ. ¡Rü taãẽãcüma íixũ, 
erü marü naxüxü̃ i curü ḏaawe! 
MARCU 5 
O Novo Testamento na língua ticuna do Brasil, 2da ed. ©2009, Liga Bíblica
105 
—nhanagürü. 35 Rü jexguma 
íjadexajane, jéma nangugü ga nhuxre ga 
natanüxü̃gü ga guma 
ngutaque̱xepataü̃ãrü ãẽ̱xgacü rü 
nhanagürügü nüxü̃: —Cuxacü rü marü 
iju. ¿Tü̱xcüü̃ nüxü̃ cuchixeweecha ja 
Ngúexẽẽruü̃? —nhanagürügü. 36 Notürü 
ga Ngechuchu rü tama nüxü̃ 
nacuáxchaü̃ ga jema duü̃xü̃güarü dexa. 
Rü jemaca̱x guma ngutaque̱xepataü̃ãrü 
ãẽ̱xgacüxü̃ nhanagürü: —¡Tãṹ i 
cumuü̃xü̃, rü jaxõmare! —nhanagürü. 
37 Rü jexguma ga Ngechuchu rü 
ínajagagü ga Pedru rü Tiagu rü Juã́ũ ga 
Tiagueneẽ. Notürü tama nanaxwa̱xe na 
texé ga togue nawe rüxĩxü̃. 38 Rü 
jexguma guma ngutaque̱xepataü̃ãrü 
ãẽ̱xgacüpatawa nangugügu, rü 
Ngechuchu nüxü̃ nadau ga na 
íjacuxcuxü̃ rü poraãcü aita naxüeãcüma 
na naxauxexü̃ ga duü̃xü̃gü. 39 Rü guma 
ĩpatagu naxücu ga Ngechuchu, rü 
nhanagürü: —¿Tü̱xcüü̃ ípecuxcu rü 
ngẽmaãcü pexauxe? Ngẽma bucü rü 
tama iju. Rü ipemare —nhanagürü. 
40 Rü nüxü̃ nacugüecüraxü̃ãma ga 
duü̃xü̃gü. Notürü nüma ga Ngechuchu 
rü ĩã̱xtüwa nanamugü ga guxü̃ma. Rü 
naxca̱x naca ga jema bucü ngĩnatü, rü 
ngĩẽ, rü jema namücügü, rü namaã 
nixücu ga ínajexmaxü̃wa ga jema bucü. 
41 Rü ngĩxme̱xgu najajauxãchi, rü 
nhanagürü ngĩxü̃: —Tarita cumi 
—nhanagürü. Rü ngẽma ore rü 
nhaxü̃chiga nixĩ: 
“¡Inachi, Pa Bucü, nhacharügü cuxü̃!” 
nhaxü̃chiga nixĩ. 42 Rü jexgumatama ga 
jema bucü ga 12 ga taunecü ngĩxü̃́ 
jexma̱xcü, rü íirüda rü ijaxũ. Rü 
poraãcü naḇaixãchiãẽgü ga duü̃xü̃gü. 
43 Notürü ga Ngechuchu rü poraãcü 
nüxna nanachu̱xu na taxúemaãma nüxü̃ 
jaxugüexü̃ca̱x ga jema ngupetüxü̃. Rü 
nhu̱xmachi nanamu na ngĩxü̃ 
naxüwemügüxü̃ca̱x ga jema bucü. 
 
Nacharétuwa najexma ga 
Ngechuchu 
(Mt 13.53-58; Lc 4.16-30) 
 
6
  
1 Rü jéma inaxũãchi ga Ngechuchu, 
rü guma ĩãne ga Nacharétu ga 
nawa najaxü̃newatama naxũ. Rü norü 
ngúexü̃gü rü nawe narüxĩ. 2 Rü jexguma 
ngü̃xchigaarü ngunexü̃wa nanguxgu rü 
inanaxügü ga na nangúexẽẽtaexü̃ ga 
ngutaque̱xepataü̃wa. Rü jema muxü̃ma 
ga duü̃xü̃gü ga jéma irüxĩnüẽxü̃, rü 
naḇaixãchiãẽgü. Rü nügüna nacagüe rü 
nhanagürügü: —¿Ngextá naxca̱x nangu̱x 
i guxü̃ma i ngẽma ngu̱xẽẽtae? ¿Rü 
ngextá nanajaxu i ngẽma cua̱x? ¿Rü 
nhuxãcü nanaxü i ngẽma mexü̃gü i 
taxü̃gü i naxüxü̃? 3 —¿Taux e̱xna nhaã 
jiĩxü̃ i carpinteru i Ngechuchu, i María 
ngĩne, ja Tiagu rü Juche rü Chimáũ rü 
Juda naẽneẽ ixĩcü? ¿Rü taux e̱xna i 
naẽja̱xgü rü nuxma tatanügu 
naxãchiü̃güxü̃? —nhanagürügü. Rü 
jemaca̱x ga jema duü̃xü̃gü rü tama naga 
naxĩnüẽchaü̃. 4 Notürü ga Ngechuchu rü 
nhanagürü nüxü̃: —Wüxi i Tupanaãrü 
orearü uruü̃ rü guxü̃wama i duü̃xü̃gü rü 
nüxü̃ nangechaü̃gü. Notürü norü 
ĩãnewatama rü natanüxü̃gütanüwatama 
rü napatawatama rü tama aixcuma 
nüxü̃ nangechaü̃gü —nhanagürü. 5 Rü 
jemaca̱x taxuacüma jéma nanaxü ga 
muxü̃ma ga mexü̃gü ga Tupanaãrü 
poramaã naxüxü̃. Rü noxretama ga 
duü̃xü̃gü ga iḏaaweexü̃xü̃xĩcatama 
MARCU 5 
,  
6 
O Novo Testamento na língua ticuna do Brasil, 2da ed. ©2009, Liga Bíblica
106 
ningõgü rü naxca̱x najataanexẽẽgü. 6 Rü 
naḇaixãchiãẽ ga Ngechuchu, jerü jema 
duü̃xü̃gü rü tama nüxü̃́ najaxõgü. 
 
Ngechuchu rü norü ngúexü̃güxü̃ 
nimugü na nüxü̃ janaxugüexü̃ca̱x 
ga Tupanachiga 
 
(Mt 10.5-15) 
Rü Ngechuchu rü guma 
ngaicamagüne ga ĩãnexãcügügu 
nixũgüchigü, rü najangúexẽẽchigü ga 
duü̃xü̃gü. 7 Rü naxca̱x naca ga jema 12 
ga norü ngúexü̃gü, rü inanaxügü ga na 
namuãxü̃ ga taxrechigü. Rü nüxna 
nanaxã ga pora na ínawoxü̃ãxü̃ca̱x ga 
ṉg̱oxogü. 8 Rü nüxna naxãga ga na 
taxuü̃ma íjangegüxü̃ca̱x ga namawa, rü 
bai ga chacu rü bai ga põũ rü bai ga 
norü dĩẽru. Rü nanaxwa̱xe ga 
naxnetüxü̃xĩcatama na íjangegüxü̃. 9 Rü 
namaã nüxü̃ nixu na nacuaixcuxü̃ ga 
norü chapatu. Notürü tama nanaxwa̱xe 
ga taxre ga naxchiru na íjangegüxü̃. 
10 Rü nhanagürü nüxü̃: —Rü ngẽxguma 
wüxi ja ĩãnewa wüxi ja ĩgu pechocuxgu, 
¡rü ngẽxma pepegü nhu̱xmata pema 
nhuxgu ngẽ́ma ipexĩãchi̱x nawa ja jima 
ĩãne! 11 —Rü ngẽxguma ngexnerüǘne ja 
ĩãnewa tama meã pexü̃ najauxgüchaü̃gu 
rü tama pexü̃́ inaxĩnüẽchaü̃gu, ¡rü 
ípechoxü̃ i ngẽ́ma! Rü ngẽxguma 
ipexĩãchigu, ¡rü ipenapagü i perü 
üxaxü̃cutü na ngẽmawa nüxü̃ 
nacua̱xgüxü̃ca̱x na nataxüchixü̃ tá i norü 
pocu i ngẽxguma nagu̱xgu i naãne! 
—nhanagürü. 12 Rü jexguma inaxĩãchi 
ga norü ngúexü̃gü. Rü duü̃xü̃gümaã 
nüxü̃ nixugüe ga na nüxü̃ naxoexü̃ca̱x 
ga nacüma ga chixexü̃ rü Tupanaca̱x na 
nadaugüxü̃ca̱x. 13 Rü ínanawoxü̃ ta ga 
muxü̃ma ga ṉg̱oxogü. Rü chixü̃maã 
jachagüãcüma nanameẽxẽẽ ga muxü̃ma 
ga iḏaaweexü̃. 
 
Naju ga Juã́ũ ga baiü̃xẽẽruü̃ 
(Mt 14.1-12; Lc 9.7-9) 
14 Rü Ngechuchuchigaxü̃ naxĩnü ga 
ãẽ̱xgacü ga Erudi, jerü guxü̃wama 
duü̃xü̃gü poraãcü nachiga nidexagü. Rü 
jexguma ga Erudi rü nhanagürü: —Rü 
ngẽma Ngechuchu nixĩ i Juã́ũ i 
baiü̃xẽẽruü̃ ixĩxü̃ rü wena namaxü̃, rü 
ngẽmaca̱x nixĩ i nüxü̃́ nangẽxmaxü̃ i 
pora na naxüãxü̃ca̱x i ngẽma taxü̃ i 
mexü̃ i Tupanaãrü poramaã naxüxü̃. 
15 Notürü ga togü rü nhanagürügü: 
—Nuxcümaü̃cü ga orearü uruü̃ ga Ería 
nixĩ —nhanagürügü. Rü togü rü 
nhanagürügü: —Wüxi i Tupanaãrü 
orearü uruü̃ i nuxcümaü̃güxü̃rüü̃ nixĩ 
—nhanagürügü. 16 Notürü jexguma 
jemaxü̃ naxĩnügu ga Erudi, rü 
nhanagürü: —Rü ngẽma Ngechuchu 
nixĩ i Juã́ũ ga chorü churaragüxü̃ 
chidajenaxãxẽẽchiréxü̃, rü nhu̱xma rü 
wenaxãrü namaxü̃ —nhanagürü. 17 Rü 
jema nhanagürü ga Erudi jerü 
marüchire̱x Juã́ũxü̃ nijaxu rü 
pocupataü̃wa curẽtimaã najachota. Rü 
jemaãcü nanaxü ngĩgagu ga naxma̱x ga 
Erudía ga naẽneẽ ga Piripima̱xchire̱x 
ixĩcü ga ngĩxü̃ napucü ga Erudi. 18 Jerü 
ü̃paacü ga Juã́ũ rü Erudimaã 
nhanagürü: —Tama name i cuxma̱xü̃ 
cujaxĩxẽẽ i cueneẽma̱x —nhanagürü. 
19 Rü jemaca̱x ga Erudía rü poraãcü 
Juã́ũchi ixai rü inaxwa̱xe ga na 
jamáãxü̃, notürü poraãcü ngĩxü̃́ 
naguxcha. 20 Jerü ngĩte ga Erudi rü 
Juã́ũxü̃ namuü̃, jerü nüxü̃ nacua̱xchire̱x 
MARCU 6 
O Novo Testamento na língua ticuna do Brasil, 2da ed. ©2009, Liga Bíblica
107 
na wüxi ga jatü ga mecü rü üünecü na 
jiĩxü̃, rü jemaca̱x nixĩ ga naẽ́tüwa 
nachogüxü̃. Rü jexguma Juã́ũãrü orexü̃ 
naxĩnügu ga Erudi, rü naxoegaãẽ, 
notürü meã nüxü̃́ inarüxĩnü. 21 Notürü 
wüxi ga ngunexü̃ nawa nangu na ngĩxü̃́ 
natauxchaxü̃ na jamáãxü̃ca̱x ga Juã́ũ, ga 
jexguma Erudiarü taunecüarü 
ngunexü̃wa nanguxgu rü wüxi ga peta 
ga taxü̃ naxü̱xgu naxca̱x ga norü 
nhatügumaẽgüxü̃ ga ãẽ̱xgacügü, rü norü 
churaragüarü ãẽ̱xgacügü rü jema 
Gariréaanecü̱̃ã̱x ga corigü ga taxü̃gü. 
22 Rü jema petawa ijaxücu ga 
Erudíaxacü, rü jema petatanüxü̃pe̱xewa 
íjajüxparachigüxü̃. Rü poraãcü norü me 
ijixĩ ga Erudi rü norü petatanüxü̃gü. Rü 
jemaca̱x ga nüma ga ãẽ̱xgacü ga Erudi 
rü nhanagürü ngĩxü̃ ga jema pacü: 
—¡Choxna naxca̱x naca i ṯacü i 
cunaxwa̱xexü̃, rü tá cuxna chanaxã! 
—nhanagürü. 23 Rü aixcumaxü̃chi 
ngĩmaã inaxuneta, rü nhanagürü: 
—Ngẽxü̃rüüxü̃ i ṯacü i choxna naxca̱x 
cuc̱axü̃ rü tá cuxna chanaxã, woo 
ngãxü̃gu i chorü naãne jixĩgu 
—nhanagürü. 24 Rü nüxna ijaxũgachi, rü 
ngĩẽna ijaca, rü ngĩgürügü: —¿Ṯacü i 
cunaxwa̱xexü̃ na naxca̱x íchac̱axü̃? 
—Ngĩgürügü. Rü ngĩẽ ngĩxü̃ ingãxü̃, rü 
ngĩgürügü: —¡Naxca̱x ínaca i Juã́ũ ja 
baiü̃xẽẽruü̃ẽru! —ngĩgürügü. 25 Rü 
jexgumatama ga jema pacü rü paxa 
ijaxücu ga ãẽ̱xgacüxü̃tawa rü ngĩgürügü: 
—Chanaxwa̱xe i nhu̱xmatama paxa 
wüxi ja poratugu choxna cunaxã i Juã́ũ 
ja baiü̃xẽẽruü̃ẽru —ngĩgürügü. 26 Rü 
nüma ga ãẽ̱xgacü rü poraãcü 
inajarümaãchi, notürü jema norü 
petatanüxü̃pe̱xewa marü ngĩmaã na 
inaxunetaxü̃ca̱x, rü tama ngĩxü̃ 
nawomüxẽẽchaü̃. 27 Rü jemaca̱x ga 
Erudi rü jexgumatama jéma 
ínapocuxü̃wa nanamu ga wüxi ga 
churara na naxü̃tawa nangeaxü̃ca̱x ga 
Juã́ũẽru. 28 Rü pocupataü̃wa naxũ ga 
jema churara, rü Juã́ũxü̃ nidaeru. Rü 
wüxi ga poratugu ãẽ̱xgacüxü̃tawa 
nanange ga jema naẽru. Rü jema 
pacüna nanaxã. Rü ngĩma rü ngĩẽna 
ijaxã. 29 Rü jexguma jemaxü̃ 
nacuáchigagügu ga norü ngúexü̃gü ga 
Juã́ũ, rü jéma pocupataü̃wa najajauxgü 
ga naxü̃ne, rü inajata̱xgü. 
 
Ngechuchu rü nanachibüexẽẽ ga 
5000 ga jatügü 
(Mt 14.13-21; Lc 9.10-17; Ju 6.1-14) 
30 Rü jemawena rü jema norü 
ngúexü̃gü ga jamugüxü̃ rü 
Ngechuchumaã nangutaque̱xegü. Rü 
namaã nüxü̃ nixugüe ga guxü̃ma ga 
jema naxügüxü̃ rü jema 
nangu̱xẽẽtaegüxü̃. 31 Rü Ngechuchu rü 
nhanagürü nüxü̃: —¡Nuã pexĩ, rü ngĩxã, 
wüxi i nachica i ngextá taxúema 
íxãpataxü̃wa taxĩ, na paxaãchi ngẽxma 
jarüngü̃güxü̃ca̱x! —nhanagürü. Rü jema 
nhanagürü jerü namu ga duü̃xü̃gü ga 
jéma ingugütanücüüxü̃ rü woeguxü̃ ga 
togü. Rü jemaca̱x ga Ngechuchu rü norü 
ngúexü̃gü rü woo na nachibüexü̃ca̱x rü 
nangechicagü. 32 Rü jemaca̱x wüxi ga 
nguegu nichoü̃, rü noxrüwama wüxi ga 
nachica ga taxúema íxãpataxü̃wa naxĩ. 
33 Notürü muxü̃ma ga duü̃xü̃gü nüxü̃ 
nadaugü ga jexguma inaxĩãchigu, rü 
nüxü̃ nacua̱xgü ga texégü na jiĩxü̃. Rü 
jemaca̱x guxü̃ne ga guma ĩãnegücü̱̃ã̱x ga 
duü̃xü̃gü, rü dauxchitagu nibuxmü rü 
MARCU 6 
O Novo Testamento na língua ticuna do Brasil, 2da ed. ©2009, Liga Bíblica
108 
nape̱xegu najaji. 34 Rü jexguma nguewa 
ínaxüegu ga Ngechuchu, rü nüxü̃ nadau 
ga jema muxü̃ma ga duü̃xü̃gü. Rü nüxü̃́ 
nangechaü̃tümüü̃gü jerü nhama 
carnerugü ga ngearü daruü̃ã̱xgüxü̃rüü̃ 
nixĩgü. Rü inanaxügü ga na 
nangúexẽẽãxü̃ ga muxü̃ma ga norü ore. 
35 Rü jexguma marü najáuanegu, rü 
norü ngúexü̃gü rü naxca̱x naxĩ, rü 
nhanagürügü: —Marü najáuanexü̃chi rü 
nhaã rü wüxi i nachica i taxúema nagu 
ãpataxü̃ nixĩ. 36 —Rü ngẽmaca̱x name 
nixĩ i ícujamugü i duü̃xü̃gü na 
namapechinüwa ipeagüxü̃ i 
duü̃xü̃güxü̃tawa rü ĩãnexãcügü ja 
ngaicamagünewa naxĩxü̃ca̱x na ngẽ́ma 
norü õnaca̱x jataxegüxü̃ca̱x 
—nhanagürügü. 37 Notürü ga 
Ngechuchu rü nanangãxü̃, rü nhanagürü 
nüxü̃: —¡Pematama penaxüwemü! 
—nhanagürü. Rü nümagü nanangãxü̃gü 
rü nhanagürügü: —¿E̱xna cunaxwa̱xe i 
200 tachinü i dĩẽru naguxü̃ i põũca̱x 
nüxü̃́ tajataxexü̃ na ngẽmamaã 
tanachibüexẽẽxü̃ca̱x? —nhanagürügü. 
38 Rü jexguma ga Ngechuchu rü 
nhanagürü nüxü̃: —¿Nhuxre i põũ pexü̃́ 
nangẽxma? ¡Rü ípejada̱x! —nhanagürü. 
Rü jexguma íjadaugüãgu, rü 
nhanagürügü nüxü̃: —Toxü̃́ nangẽxma i 
wüxime̱ẽ̱xpü̱x i põũ rü taxre i choxni 
—nhanagürügü. 39 Rü jexguma ga 
Ngechuchu rü duü̃xü̃güxü̃ namu na 
nhuxrechigü nügüxü̃tawa rütogüxü̃ca̱x 
ga maxẽte̱xewa. 40 Rü ínarütogü ga 100 
ga nümaxü̃tücumüwa rü 50 ga 
togütücumüwa. 41 Rü jexguma ga 
Ngechuchu rü nanade ga jema 
wüxime̱ẽ̱xpü̱x ga põũ rü jema taxre ga 
choxni. Rü dauxü̃guxü̃ ga naãnegu 
nadawenüãcüma Tupanana moxẽ naxã. 
Rü inanabücu ga jema põũ, rü norü 
ngúexü̃güna nanana na jema duü̃xü̃güxü̃ 
januãxü̃ca̱x. Rü jema taxre ga choxni rü 
ta guxü̃ma ga jema duü̃xü̃güxü̃ nüxü̃ 
najanuxẽẽ. 42 Rü guxü̃ma nachibüe 
nhu̱xmata meãma nüxü̃́ jangu. 43 Rü 
jemawena rü 12 ga pexchigü 
nanapaxẽẽgü namaã ga jema põũ rü 
choxni ga íjaxügüxü̃. 44 Rü jema jéma 
põũgü ngõ̱xgüxü̃ rü 5000 ga jatügü nixĩ. 
 
Dexáétügu nixũ ga Ngechuchu 
(Mt 14.22-27; Ju 6.16-21) 
45 Rü jemawena ga Ngechuchu rü 
duü̃xü̃güxü̃ íjamugüjane rü wüxi ga 
nguegu najachoü̃xẽẽ ga norü ngúexü̃gü na 
joxni naxtaxaarü tocutüwa Bechaídawa 
naxĩxü̃ca̱x. 46 Rü jexguma duü̃xü̃güxü̃ 
íjamugüguwena, rü ma̱xpǘnewa naxũ ga 
Ngechuchu na jéma jajumuxẽxü̃ca̱x. 47 Rü 
jexguma marü nachütagu, rü naxtaxaarü 
ngãxü̃tüwa najexmagü ga norü ngúexü̃gü. 
Rü Ngechuchu rü nüxĩcatama 
dauxchitawa najaxü̃ãchi. 48 Rü nüxü̃ 
nadau na guxchaxü̃ãcüma jaxãgüxü̃ ga 
norü ngúexü̃gü, jerü ga buanecü rü 
nawaama nabuxuchi. Rü jexguma marü 
jangunechaü̃gu, rü Ngechuchu rü 
dexáétügu nawe narüxũ. Notürü nhama 
nüxü̃ naxüpetüchaü̃xü̃rüü̃ nügü nixĩxẽẽ. 
49-50 Rü jexguma norü ngúexü̃gü nüxü̃ 
daugügu ga dexáétügu na jaxũxü̃, rü nagu 
narüxĩnüẽ ga wüxi ga naxchi̱ximare na 
jiĩxü̃. Rü jemaca̱x aita naxüe, jerü guxü̃ma 
nüxü̃ nadaugü rü poraãcü 
naḇaixãchiãẽgü. Notürü jexgumatama ga 
Ngechuchu rü namaã nidexa rü 
nhanagürü nüxü̃: —¡Peporae! Rü 
chamachire̱xtama chixĩ. ¡Tãṹ i pemuü̃ẽxü̃! 
MARCU 6 
O Novo Testamento na língua ticuna do Brasil, 2da ed. ©2009, Liga Bíblica
109 
—nhanagürü. 51-52 Rü nguegu nixüe, rü 
inarüxó ga buanecü. Notürü nümagü ga 
norü ngúexü̃gü rü naḇaixãchiãẽgümare 
jerü woo nüxü̃ na nadaugüxü̃ ga jema 
mexü̃ ga Tupanaãrü poramaã naxüxü̃ ga 
Ngechuchu ga jexguma jema põũ 
jamuxẽẽgu, notürü tama nüxna 
nacua̱xãchie na Tupana Nane na jiĩxü̃ jerü 
nüxü̃́ naguxcha na jaxõgüãxü̃. 
 
Jenecharétuanewa Ngechuchu 
nanameẽxẽẽ ga iḏaaweexü̃ 
(Mt 14.34-36) 
53 Rü jexguma marü janguü̃gu ga 
naxtaawa, rü Jenecharétuanewa nangugü. 
Rü jexma naxãnacügu nanangaxü̃gü ga 
naweü̃. 54 Rü jexguma nguewa ínachoü̃gu, 
rü jexgumatama ga duü̃xü̃gü rü nüxü̃ 
nicua̱xãchitanü ga Ngechuchu na jiĩxü̃. 
55 Rü jema naãnewa rü guxü̃ne ga ĩgüwa 
nabuxmü ga jema duü̃xü̃gü. Rü jexguma 
nüxü̃ nacua̱xgügu ga ngextá na 
najexmaxü̃ ga Ngechuchu, rü jéma norü 
caruü̃gügu naxca̱x nanagagü ga 
iḏaaweexü̃. 56 Rü guxü̃wama ga ngextá 
íjanguchigüxü̃wa ga Ngechuchu, ga 
ĩãnexãcügüwa rü ĩãnegü ga itaxü̃newa, rü 
ĩanepechinüwa, rü jexma namapechinügu 
naxca̱x najamugü ga iḏaaweexü̃. Rü nüxü̃ 
naca̱a̱xü̃gü na tama nüxna nachúxãxü̃ca̱x 
na naxchirupechinügumare 
jangõgügüxü̃ca̱x. Rü guxü̃ma ga jema 
nüxü̃ ingõgüexü̃, rü naxca̱x nitaanegü. 
 
Ṯacü nixĩ i Tupanape̱xewa 
duü̃xü̃güxü̃ chixexẽẽxü̃ 
(Mt 15.1-20) 
 
7
  
1 Rü Ngechuchuca̱x naxĩ ga 
Parichéugü namaã ga nhuxre ga 
ngúexẽẽruü̃gü ga mugüwa 
ngu̱xẽẽtaegüxü̃ ga Jerucharéü̃wa ne ĩxü̃. 
2 Rü jexguma nhuxre ga Ngechuchuarü 
ngúexü̃güxü̃ nadaugügu ga tama 
Judéugücüma na janguxẽẽgüxü̃, rü 
tama jema Judéugürüü̃ Tupanaca̱x 
najaxme̱xgüxü̃ naxü̃pa na nachibüexü̃, 
rü chixri nachiga nidexagü. 3 Jerü 
nümagü ga Parichéugü rü guxü̃ma ga 
togü ga Judéugü rü nagu naxĩ ga norü 
o̱xigücüma na najaxme̱xiraxü̃ na 
jemaãcü Tupanape̱xewa nügü 
jamexẽẽgüxü̃ naxü̃pa ga na nachibüexü̃. 
4 Rü ngẽxguma taxepataü̃wa ne naxĩxgu 
ga nümagü rü tama nachibüe ega tama 
ngẽmaãcü nügü najaxme̱xiragu. Rü 
nangẽxma i muxü̃ma i togü i 
nuxcümaü̃xü̃ i nacümagü. Rü ngẽmaca̱x 
nagu naxĩ i ngẽma nacümagü na 
Tupanaca̱x najauxgüãxü̃ i norü copugü 
rü jarugü rü paneragü rü pechicaxü̃gü. 
5 Rü jemaca̱x ga jema Parichéugü rü 
ngúexẽẽruü̃gü rü Ngechuchuna nacagü, 
rü nhanagürügü: —¿Tü̱xcüü̃ i curü 
ngúexü̃gü i tama nagu naxĩxü̃ i ngẽma 
tórü o̱xigücüma rü tama toma 
tajaxme̱xgüxü̃rüü̃ najaxme̱xgüxü̃ naxü̃pa 
na nachibüexü̃? —nhanagürügü. 
6 Notürü Ngechuchu nanangãxü̃ rü 
nhanagürü: —Pa Duü̃xü̃gü ja Pegü 
Naxaixcumaraü̃güxe, rü aixcuma 
pechiga nixĩ ga jema ore ga 
nuxcümaü̃cü ga Tupanaãrü orearü uruü̃ 
ga Ichaía ümatüxü̃ ga nhaxü̃: 
“Nhaã duü̃xü̃gü rü naã̱xmaãmare 
choxü̃ nicua̱xüü̃gü, notürü 
naãẽwa rü tama chagu 
narüxĩnüẽ. 7 Rü taxuwama 
name na ngẽmaãcü notüca̱xma 
choxü̃ jacua̱xüü̃güxü̃. Erü 
guxü̃ma i ngẽma norü 
MARCU 6 
,  
7 
O Novo Testamento na língua ticuna do Brasil, 2da ed. ©2009, Liga Bíblica
110 
ngu̱xẽẽtae rü jatügüarü 
mugümare nixĩ, rü tama 
aixcuma chorü mu nixĩ”, 
nhaxü̃. 8 —Rü pema i nhu̱xma rü 
aixcuma nüxü̃ perüxoe i Tupanaãrü 
mugü na nagu pexĩxü̃ca̱x i ngẽma 
duü̃xü̃gücümamare ixĩxü̃ —nhanagürü. 
9 Rü jexgumarüü̃ ta nhanagürü nüxü̃: 
—Pema rü penangexrü i Tupanaãrü 
mugü na pecümagügutama pexĩxü̃ca̱x. 
10 —Jerü ga Muĩsé rü nhanagürü: 
“¡Tüxü̃ nangechaü̃ ja cunatü rü cue!” 
nhanagürü. Rü nhanagürü ta: 
“Texé ja tümanatümaã rü e̱xna 
tümaẽmaã chixexü̃ ixugüxe, rü 
ãẽ̱xgacü tá tümamaã 
nanaxuegu na tajuxü̃ca̱x”, 
nhanagürü. 11 —Notürü pema rü 
nhaperügügü: 
“Marü name ega wüxi ja jatü 
nanatüxü̃ rü naẽxü̃ nhaxgu: 
‘Taxucürüwama chorü ngẽmaxü̃maã 
cuxü̃ charüngü̃xẽẽ, erü guxü̃ma i chorü 
ngẽmaxü̃ rü marü Tupanana chanaxã’, ” 
nhaxgu. 12 —Rü ngẽxguma texé ngẽma 
nhagügu, rü pexca̱x rü marü namexü̃ na 
tama tümanatüxü̃ rü tümaẽxü̃ 
tarüngü̃xẽẽxü̃. 13 —Rü ngẽmaãcü 
ipejanaxoxẽẽ i Tupanaãrü mugü, na 
nagu pexĩxü̃ca̱x i pecümagütama i 
togüwa pexüexẽẽxü̃. Rü ngẽxgumarüü̃ 
ta muxü̃ma i to i pecümagü i ngẽmarüü̃ 
ixĩxü̃gu pexĩ —nhanagürü. 14 Rü 
jexgumawena duü̃xü̃güca̱x naca ga 
Ngechuchu, rü nhanagürü nüxü̃: —¡Meã 
choxü̃́ iperüxĩnüẽ, rü nüxü̃ pecuá i nhaã 
chorü ore! 15 —Rü taxuü̃ma i ṯacü i 
düxétüwa ne ũxü̃ rü taa̱xwa ixücuxü̃ 
nixĩ i Tupanape̱xewa tüxü̃ chixexẽẽxü̃. 
Notürü ngẽma taãẽwa ne ũxü̃, rü ngẽma 
waxi nixĩ i tüxü̃ chixexẽẽxü̃ i 
Tupanape̱xewa. 16 —Rü ngẽxguma 
peixãchi̱xẽgu, ¡rü nüxü̃ pexĩnüẽ i ngẽma 
ore! —nhanagürü. 17 Rü jexguma 
Ngechuchu duü̃xü̃güna ixũgachigu rü 
ĩpatagu naxücuxgu, rü norü ngúexü̃gü 
nüxna nacagü nachiga ga jema 
ngu̱xẽẽtae. 18 Rü nüma rü nhanagürü 
nüxü̃: —¿Pema rü ta e̱xna tama nüxü̃ 
pecua̱xéga i ngẽma? ¿E̱xna tama i nüxü̃ 
pecuáxü̃ na taxuü̃ma i ṯacü i düxétüwa 
ne ũxü̃ rü taa̱xwa ixücuxü̃ jiĩxü̃ i 
Tupanape̱xewa tüxü̃ chixexẽẽxü̃? 
19 —Erü guxü̃ma i ngẽma düxétüwa ne 
ũxü̃ rü taa̱xwa ixücuxü̃, rü tama taãẽwa 
nangu. Notürü taanüwa naxũmare na 
jixcama taxünewa ínaxũxü̃xü̃ca̱x 
—nhanagürü. Rü jemaãcü nüxü̃ nixu na 
guxü̃ma i õna rü namexü̃ na nangṍxü̃. 
20 Rü jexgumarüü̃ ta nhanagürü: —Rü 
ngẽma duü̃xü̃ãẽwa ne ũxü̃, rü ngẽma 
waxi nixĩ i Tupanape̱xewa 
nachixexẽẽxü̃. 21-22 —Erü norü aixepewa 
i naãẽwa nixĩ i ne naxũxü̃ i muxü̃ma i 
chixexü̃gü. Rü ngẽma nixĩ i chixexü̃gu 
na naxĩnüxü̃, rü naxü̃neãrü ngúchaü̃we 
na naxũxü̃, rü na nangĩ́xü̃, rü na 
namáẽtaxü̃, rü naĩ i ngemaã na inapexü̃, 
rü togüarü ngẽmaxü̃ na nüxü̃́ 
nanguchaü̃xü̃, rü chixexü̃ na naxüxü̃, rü 
na jadorata̱xáxü̃, rü chixexü̃ i 
nacümagügu na naxã́ũxü̃, rü na 
jaxauxãchiwa̱xexü̃, rü na 
naxoregüta̱xáxü̃, rü nügü na 
jacua̱xüü̃xü̃, rü tama meã naãẽxü̃ na 
nacuáxü̃. 23 —Rü guxü̃ma i ngẽma 
chixexü̃gü rü duü̃xü̃ãrü aixepewa nixĩ i 
ne naxĩxü̃, rü ngẽma nixĩ i 
Tupanape̱xewa nachixexẽẽxü̃ 
—nhanagürü. 
MARCU 7 
O Novo Testamento na língua ticuna do Brasil, 2da ed. ©2009, Liga Bíblica
111 
 
Wüxi ga ngecü ga to ga 
nachiü̃ãnecü̱̃ã̱x ga Ngechuchuaxü̃́ 
jaxõcüchiga 
(Mt 15.21-28) 
24 Rü jemawena rü ĩãne ga Tiru nawa 
jexmaxü̃ ga naãnewa naxũ ga 
Ngechuchu. Rü jéma wüxi ga ĩpatawa 
nangu, notürü tama nanaxwa̱xe na texé 
nüxü̃ cuáxü̃ ga jéma na nanguxü̃. 
Notürü taxuacüma nügü inicu̱x. 25 Rü 
paxama nüxü̃ icuáchiga ga wüxi ga nge 
ga ngĩxãcüwa ṉg̱oxo jexma̱xcü. Rü 
jéma ixũ, rü Ngechuchupe̱xegu 
ijacaxã́pü̱xü. 26 Rü jema nge rü to ga 
nachiü̃ãnecü̱̃ã̱x ga Chiropeníchiucü̱̃ã̱x 
ijixĩ. Rü Ngechuchuca̱x ijaxũ, rü nüxü̃ 
ica̱a̱xü̃ na ngĩxãcüwa ínata̱xüchiãxü̃ca̱x 
ga jema ṉg̱oxo. 27 Notürü ga Ngechuchu 
rü nhanagürü ngĩxü̃: —Name nixĩ i 
taxacügüxü̃xĩra tachibüexẽẽ. Erü tama 
name i taxacügüna tanajaxu i norü õna 
na airugüna naxãxü̃ca̱x —nhanagürü. 
[Rü jema nhanagürü jerü nümagü ga 
Judéugü rü nügü nixugüe na 
Tupanaxãcügüxüchi jixĩgüxü̃ rü jema 
togü rü nhama airugürüü̃ na jixĩgüxü̃.] 
28 Notürü ngĩma ga jema nge rü 
inangãxü̃, rü ngĩgürügü: —Aixcuma 
nixĩ i curü ore, Pa Corix, notürü woo 
airugü rü ta nanangõ̱x i ngẽma 
õnatüchi i mechatüü̃gu najixẽẽxü̃ i 
ngẽma ĩpataarü joraxacügü 
—ngĩgürügü. 29 Rü jexguma ga 
Ngechuchu rü nhanagürü ngĩxü̃: 
—Aixcuma name nixĩ i ngẽma nüxü̃ 
cuixuxü̃. Rü marü name i cutaegu, erü 
ngẽma ṉg̱oxo rü marü ínaxũxũ ngĩwa i 
cuxacü —nhanagürü. 30 Rü jexguma 
ngĩpatawa nanguxgu ga jema ngecü, rü 
jéma ngĩrü ngürücarewa ngĩxü̃ 
ijanguéü̃ ga ngĩrü bucü. Notürü marü 
ngĩxna ínaxũxũ ga jema ṉg̱oxo. 
 
 
 
Ngechuchu nanamexẽẽ ga wüxi ga 
jatü ga ngauchi̱xẽcü rü moxü̃cü 
31 Rü Tiruanewa nataegu ga 
Ngechuchu. Rü Chidã́ũãrü ĩãnewa 
naxüpetü, rü nhu̱xmachi 
Decaporíchiuaneãrü ĩãnegüwa rü ta 
naxüpetü rü nhu̱xmata Gariréaaneãrü 
naxtaawa nangu. 32 Rü jéma naxü̃tawa 
nanagagü ga wüxi ga jatü ga 
ngauchi̱xẽcü rü moxü̃cü, rü nüxna 
naxca̱x nacagü ga nüxü̃ na 
jangõgüxü̃ca̱x. 33 Rü jexguma ga 
Ngechuchu rü noxrüwama duü̃xü̃güna 
nanaga. Rü naxmachi̱xẽgu nixuxme̱x, rü 
naxbü̱xágümaã nügü 
jawaixme̱xẽẽãcüma norü conügu 
ningõgü. 34 Rü jemawena rü dauxü̃ 
nadawenüãcüma jaxna narüngü̃, rü 
guma jatüxü̃ nhanagürü: —Epéta 
—nhanagürü. Rü ngẽma rü: “¡Ingoxna!” 
nhaxü̃chiga nixĩ. 35 Rü jexgumatama 
ningo̱xnamachi̱xẽ ga guma ngauchi̱xẽcü, 
rü norü conü rü marü narüme rü meã 
nidexa. 36 Rü Ngechuchu rü duü̃xü̃güxü̃ 
namu na taxúemaãma nüxü̃ 
jaxugüexü̃ca̱x. Notürü jexguma 
jexeraãcü duü̃xü̃güna nachúxãgu ga na 
taxúemaãma nüxü̃ jaxugüexü̃ca̱x ga 
nachiga rü jexeraãcü nüxü̃ nixugüeama. 
37 Rü poraãcü naḇaixãchiãẽgü ga 
duü̃xü̃gü, rü nhanagürügü: —Meãma 
nanaxü i guxü̃ma rü woo 
ngauchi̱xẽgüxü̃ rü 
najango̱xnamachi̱xẽgüxẽẽ, rü ngea̱xgüxü̃ 
rü najadexagüxẽẽ —nhanagürügü. 
MARCU 7 
O Novo Testamento na língua ticuna do Brasil, 2da ed. ©2009, Liga Bíblica
112 
 
Ngechuchu rü nanachibüexẽẽ ga 
4000 ga duü̃xü̃gü 
 
(Mt 15.32-39) 
 
8
  
1 Rü wüxi ga ngunexü̃gu wenaxãrü 
naxca̱x naxĩtaque̱xe ga muxü̃ma ga 
duü̃xü̃gü, rü nüxü̃́ nataxuma ga norü 
õnagü. Rü Ngechuchu rü norü 
ngúexü̃güca̱x naca, rü nhanagürü nüxü̃: 
2 —Choxü̃́ nangechaü̃tümüü̃gü i nhaã 
duü̃xü̃gü, erü marü tamaẽ̱xpü̱x i 
ngunexü̃ nuã chauxü̃tawa nangẽxmagü, 
rü nüxü̃́ nataxuma i norü õna. 3 —Rü 
ngẽxguma chi ngẽmaãcümare 
íchajamugügu, rü chi ngürüãchi 
namagu tá najaturae, erü nümaxü̃gü rü 
jaxü̃wama ne naxĩ —nhanagürü. 4 Rü 
norü ngúexü̃gü rü nanangãxü̃gü, rü 
nhanagürügü: —¿Notürü nhuxãcü tá 
tanachibüexẽẽ i núma i ngextá taxúema 
íxãpataxü̃wa? —nhanagürügü. 5 Rü 
Ngechuchu nüxna naca, rü nhanagürü: 
—¿Nhuxre i põũ pexü̃́ nangẽxma i 
pemax? —nhanagürü. Rü nümagü 
nanangãxü̃gü, rü nhanagürügü: —Toxü̃́ 
nangẽxma i 7 i põũ —nhanagürügü. 6 Rü 
nhu̱xmachi ga Ngechuchu rü 
duü̃xü̃güxü̃ namu na nhaxtüanewa 
natogüxü̃ca̱x. Rü nanade ga jema 7 ga 
põũ, rü Tupanana moxẽ naxã. Rü 
nhu̱xmachi inanabücu, rü norü 
ngúexü̃güna nanana. Rü nümagü rü 
duü̃xü̃güxü̃ najanu. 7 Rü nüxü̃́ najexma 
ta ga nhuxre ga choxnixãcügü. Rü 
Ngechuchu rü Tupanana moxẽ naxã, rü 
nhu̱xmachi norü ngúexü̃güxü̃ namu na 
ijanuãxü̃ca̱x. 8 Rü guxü̃ma ga jema 
duü̃xü̃gü rü meãma nachibüe nhu̱xmata 
meã nüxü̃́ jangu. Rü jexguma rü ta 7 ga 
pexchi nanapagü namaã ga jema 
íjaxügüxü̃. 9 Rü jema duü̃xü̃gü ga jéma 
chibüexü̃ rü maneca 4000 nixĩ. Rü 
jemawena ga Ngechuchu rü duü̃xü̃güxü̃ 
ínimugü. 10 Rü nhu̱xmachi wüxi ga 
nguegu nixüe namaã ga norü ngúexü̃gü, 
rü Damanútaanewa naxũ. 
 
Parichéugü naxca̱x ínacagü 
 
ga wüxi ga cua̱xruü̃ ga 
 
Tupanaãrü poramaã üxü̃ 
(Mt 16.1-4; Lc 12.54-56) 
11 Rü Ngechuchuxü̃tawa nangugü ga 
Parichéugü, rü inanaxügüe ga na namaã 
japoragatanücüüxü̃. Rü nüxna nacagüe 
na nüxü̃ nüxü̃ nadauxẽẽxü̃ca̱x ga wüxi 
ga cua̱xruü̃ ga Tupanaãrü poramaã 
naxüxü̃, na jemaãcü nüxü̃ naxügüxü̃ca̱x, 
rü nüxü̃ nacua̱xgüxü̃ca̱x ngoxi aixcuma 
Tupana Nane jiĩxü̃. 12 Rü Ngechuchu rü 
poraãcü jaxna narüngü̃, rü nhanagürü: 
—¿Tü̱xcüü̃ i nhaã duü̃xü̃gü naxca̱x 
ínacagü i wüxi i cua̱xruü̃ i Tupanaãrü 
poramaã üxü̃? Rü aixcuma pemaã nüxü̃ 
chixu rü bai i wüxi i cua̱xruü̃ tá nüxü̃ 
chawe̱x —nhanagürü. 13 Rü jema 
nhaxguwena, rü nüxna jéma nixũ ga 
jema duü̃xü̃gü. Rü wenaxãrü nguegu 
nixüe rü naxtaxaarü tocutüwa naxũ. 
 
Parichéuarü põũãrü puxẽẽruü̃chiga 
(Mt 16.5-12) 
14 Notürü ga norü ngúexü̃gü rü nüxü̃ 
inajarüngümaẽ ga norü õna na 
íjangegüxü̃, rü wüxixicatama ga põũ 
nüxü̃́ najexma ga nguewa. 15 Rü 
jexguma ga Ngechuchu rü 
najaxucu̱xẽgü, rü nhanagürü nüxü̃: 
—¡Dücax, pexuãẽgj naxca̱x i 
Parichéugüarü põü̃ãrü puxẽẽruü̃ rü 
Erudiarü põũãrü puxẽẽruü̃! 
MARCU 8 
O Novo Testamento na língua ticuna do Brasil, 2da ed. ©2009, Liga Bíblica
113 
—nhanagürü. 16 Rü jema norü 
ngúexü̃gü rü inanaxügüe na nügümaã 
nhagüxü̃: —Ngẽma nhanagürü tüxü̃ erü 
tama tawemü ta ítingegü 
—nhanagürügü. 17 Notürü ga 
Ngechuchu rü nüxü̃ nacua̱xama na 
jema nhagüxü̃, rü jemaca̱x nhanagürü 
nüxü̃: —¿Tü̱xcüü̃ “Tangearü õnaã̱x”, 
nhaperügügü? ¿E̱xna nhu̱xma rü ta 
tama nüxü̃ pecua̱xgüéga rü tama nüxü̃ 
peicua̱xãchitanü i ngẽmachiga? ¿E̱xna 
pexca̱x naxẽ i ngẽma? 18 Pema rü 
peixãxẽtügüchire̱x, ¿rü nhuxãcü i tama 
nüxü̃ pedauxü̃? Rü 
pexãxmachi̱xẽgüchire̱x, ¿rü nhuxãcü i 
tama nüxü̃ pexĩnüẽxü̃? ¿Rü e̱xna tama 
nüxna pecua̱xãchie ga jexguma 
chajamuxẽẽgu ga jema põũ rü choxni? 
19 —Rü jexguma jema 5000 ga 
duü̃xü̃güxü̃ chajanuxgu ga jema 
wüxime̱ẽ̱xpü̱x ga põũ, ¿rü nhuxre ga 
pexchigü jiĩxü̃ ga napagücü ga jexguma 
penadexgu ga jema íjaxügüxü̃? 
—nhanagürü. Rü nümagü nanangãxü̃gü 
rü nhanagürügü: —Rü 12 ga pexchigü 
—nhanagürügü. 20 Rü nhu̱xmachi 
nhanagürü ta ga Ngechuchu: —Rü 
jexguma jema 4000 ga duü̃xü̃güxü̃ 
chajanuxgu ga jema 7 ga põũ, ¿rü 
nhuxre ga pexchigü jiĩxü̃ ga napagücü 
ga jexguma penadexgu ga jema 
íjaxügüxü̃? —nhanagürü. Rü 
nanangãxü̃gü rü nhanagürügü: —7 ga 
pexchigü —nhanagürügü. 21 Rü jexguma 
rü nhanagürü nüxü̃: —¿Rü nhu̱xma rü 
ta taũtama nüxü̃ pecua̱xgüégaxü̃ na 
Parichéugücüma rü Erudicüma i 
chixexü̃chiga jiĩxü̃ i ngẽma põũãrü 
puxẽẽruü̃gu pemaã chixuxü̃? 
—nhanagürü. 
 
Ngechuchu rü Bechaídawa 
nanamexẽẽ ga wüxi ga ngexetücü 
22 Rü jemawena rü Bechaídaarü 
ĩãnewa nangugü. Rü jéma 
Ngechuchuxü̃tawa nanagagü ga wüxi ga 
ngexetücü. Rü nüxü̃ naca̱a̱xü̃gü na nüxü̃ 
jangõgüxü̃ca̱x. 23 Rü Ngechuchu rü 
guma ngexetücüme̱xẽgu najajauxãchi, 
rü ĩãneãrü jéamaxü̃ra nanaga. Rü jéma 
naxbü̱xágümaã najawaixetüxẽẽ, rü 
nhu̱xmachi naxẽtügu ningõgü, rü nüxna 
naca ngoxi marü ṯacüxü̃ nadau. 24 Rü 
jexguma ga guma ngexetücü rü 
inanaxügü ga na jadauchixü̃. Rü 
nhanagürü: —Nüxü̃ chadau i duü̃xü̃gü i 
nhama naĩgü i ixĩxü̃nerüü̃ ixĩgüxü̃ 
—nhanagürü. 25 Rü jexguma ga 
Ngechuchu rü wenaxãrü naxẽtügu 
ningõgü. Rü nüma ga guma jatü rü 
meãma inadawenü. Rü jemaãcü naxca̱x 
nitaane rü meãma naxca̱x nango̱x ga 
guxü̃ma. 26 Rü jemawena ga Ngechuchu 
rü napatawa nanamu. Rü namaã nüxü̃ 
nixu na tama ĩãneca̱x nataeguxü̃. 
 
Pedru nanango̱xẽẽ na Tupana nüxü̃ 
unetacü ga ãẽ̱xgacü na jiĩxü̃ ga 
Ngechuchu 
(Mt 16.13-20; Lc 9.18-21) 
27 Rü jemawena rü Checharéa ga 
Piripuanewa jexmane ga ĩãnexãcügüwa 
naxũ ga Ngechuchu norü ngúexü̃gümaã. 
Rü namawa rü Ngechuchu rü norü 
ngúexü̃güna naca, rü nhanagürü nüxü̃: 
—¿Nhuxũ nhagüxü̃ i duü̃xü̃gü i 
chauchiga na texé chiĩxü̃ i chamax? 
—nhanagürü. 28 Rü norü ngúexü̃ 
nanangãxü̃gü rü nhanagürügü: 
—Nangẽxma i duü̃xü̃gü rü: 
MARCU 8 
O Novo Testamento na língua ticuna do Brasil, 2da ed. ©2009, Liga Bíblica
114 
“Juã́ũ ja baiü̃xẽẽruü̃ cuixĩ”, nhagüxü̃, 
rü togü i: 
“Ería cuixĩ”, nhagüxü̃, rü togü rü: 
“Wüxi ga nuxcümaü̃cü ga Tupanaãrü 
orearü uruü̃ cuixĩ”, nhagüxü̃ 
—nhanagürügü. 29 Rü jexguma 
Ngechuchu rü nüxna naca rü nhanagürü: 
—¿Rü pema i nhuxũ nhapegügüxü̃ 
choxü̃ na texé chiĩxü̃? —nhanagürü. Rü 
Pedru nanangãxü̃ rü nhanagürü: —Cuma 
nixĩ i Cristu i Tupana cuxü̃ unetacü 
cuiĩxü̃ —nhanagürü. 30 Rü jexguma ga 
Ngechuchu rü norü ngúexü̃güxü̃ namu 
na taxúemaãma nüxü̃ jaxugüexü̃ca̱x ga 
jema ore ga nachiga. 
 
Ngechuchu nanaxunagü 
 
ga norü juchiga 
(Mt 16.21-28; Lc 9.22-27) 
31 Rü jemawena rü Ngechuchu 
inanaxügü ga norü ngúexü̃gümaã nüxü̃ na 
jaxuxü̃ ga ṯacü tá nüxü̃ na üpetüxü̃. Rü 
nhanagürü nüxü̃: —Chama i Tupana Nane 
na duü̃xü̃xü̃ chiĩxü̃, rü poraãcü ngúxü̃ tá 
chinge. Rü choxü̃ tá naxoxgü i 
Judéugüarü ãẽ̱xgacügü i jaguã̱xgü, rü 
paigüarü ãẽ̱xgacügü, rü ngẽma 
ngúexẽẽruü̃gü i Muĩséarü mugüwa 
ngu̱xẽẽtaegüxü̃. Rü tá choxü̃ nima̱xgü, 
notürü tamaẽ̱xpü̱x i ngunexü̃gu rü wena 
táxarü chamaxü̃ —nhanagürü. 32 Rü jema 
ore rü meãma namaã nanango̱xẽẽ. Notürü 
jexguma ga Pedru rü nüxĩca noxrüwama 
Ngechuchuxü̃ naga, rü inanaxügü ga na 
naxucu̱xẽãxü̃ na tama jemaãcü 
jadexaxü̃ca̱x. 33 Notürü ga Ngechuchu rü 
nadauegu, rü norü ngúexü̃güxü̃ 
nadawenü. Rü Pedruxü̃ nanga, rü 
nhanagürü: —¡Choxna ixũgachi, Pa 
Chatanáx! Cuma rü tama Tupana nagu 
rüxĩnüxü̃gu curüxĩnü, erü jatügü nagu 
rüxĩnüxü̃gumare nixĩ i curüxĩnüxü̃ 
—nhanagürü. 34 Rü jexguma ga 
Ngechuchu rü norü ngúexü̃güca̱x rü 
duü̃xü̃güca̱x naca. Rü nhanagürü nüxü̃: 
—Rü ngẽxguma texé chawe rüxũxchaü̃gu, 
¡ẽcü nüxü̃ tarüxo i tümaãrü ngúchaü̃, rü 
nhama wüxi i curucha ngĩxü̃ tajaxuxü̃rüü̃ 
namaã tapora i guxü̃ma i ngúxü̃ i 
chauxca̱x tingexü̃, rü chawe tarüxũ! 
35 —Erü jíxema tügü maxẽchaxẽẽchaü̃xẽ 
rü tá taju. Notürü jíxema chaugagu rü ore 
i mexü̃gagu juxe, rü aixcuma tá tamaxü̃. 
36 —¿Rü ṯacüwa nüxü̃́ namexü̃ ja jatü ega 
ngẽxguma najauxãgu i guxü̃ma i nhama i 
naãneãrü ngẽmaxü̃gü, notürü norü maxü̃ 
ijanatauxẽẽgu? 37 —Rü ngẽxgumarüü̃ ta, 
¿rü nhuxre i dĩẽru ijangu na ngẽmamaã 
naxca̱x nataxexü̃ i norü maxü̃ i wüxi ja 
jatü? 38 —Rü ngẽxguma texé i nhaã 
duü̃xü̃gü i pecaduã̱xgüxü̃ i tama 
jaxõgüxü̃pe̱xewa chauxca̱x taxãnegu rü 
naxca̱x taxãnegu i chorü ore, rü chama i 
Tupana Nane i duü̃xü̃xü̃ na chiĩxü̃ rü tá ta 
tümaca̱x chaxãne i ngẽxguma 
Chaunatüarü poramaã rü norü orearü 
ngeruü̃gü i dauxü̃cü̱̃ã̱x i üünegüxü̃maã 
wenaxãrü núma chaxũxgu. 
 
9
  
1 Rü jexgumarüü̃ ta ga Ngechuchu 
rü nhanagürü nüxü̃: —Aixcuma 
pemaã nüxü̃ chixu rü nhuxre i duü̃xü̃gü 
i nuã ngẽxmagüxü̃ rü tãũxü̃táma naju 
nhu̱xmatáta nüxü̃ nada̱x na nhuxãcü 
ãẽ̱xgacü ja poracü na jiĩxü̃ ja Tupana 
—nhanagürü. 
 
Ngechuchu rü naxüchicüü 
(Mt 17.1-13; Lc 9.28-36) 
2 Rü 6 ga ngunexü̃guwena rü 
Ngechuchu rü wüxi ga ma̱xpǘnewa 
MARCU 8 
,  
9 
O Novo Testamento na língua ticuna do Brasil, 2da ed. ©2009, Liga Bíblica
115 
naxũ. Rü ínajagagü ga Pedru rü Tiagu 
rü Juã́ũxĩcatama. Rü jéma jema 
ngúexü̃güpe̱xewa naxüchicüü ga 
Ngechuchu. 3 Rü nij̱auracüü ga naxchiru 
rü nacómüxü̃chi. Rü nataxuma i 
jauxchiruxü̃ i nüxü̃ cuáxü̃ na ngẽmaãcü 
nacómüxẽẽãxü̃. 4 Rü nüxü̃ nadaugü ga 
Ería rü Muĩsé ga jéma Ngechuchumaã 
idexagüxü̃. 5 Rü jexguma ga Pedru rü 
nhanagürü Ngechuchuxü̃: —Pa 
Ngúexẽẽruü̃x, namexẽchi nixĩ na nuã 
ingẽxmagüxü̃. Rü tá tanaxü ja 
tamaẽ̱xpü̱x ja düxenü, rü wüxi ja 
cuxca̱x, rü naĩ ja Muĩséca̱x, rü naĩ ja 
Eríaca̱x —nhanagürü. 6 Rü jema na 
poraãcü naḇaixãchiãẽgüxü̃ca̱x ga jema 
ngúexü̃gü, rü jemaca̱x ga Pedru rü tama 
nüxü̃ nacua̱x ga na nhuxũ nhaxü̃. 7 Rü 
jexgumatama wüxi ga caixanexü̃ 
ínarüxĩ, rü natanügu najanga̱i̱xema. Rü 
jema caixanexü̃wa inanaxũ ga wüxi ga 
naga ga nhaxü̃: —Daa nixĩ ja Chaune ja 
nüxü̃ changechaü̃xü̃chicü. ¡Rü naga 
pexĩnüẽ! —nhaxü̃. 8 Rü jexgumatama 
nügücüwagu ínadaueguãchitanü, rü 
taxúexü̃ma ga toguexü̃ nadaugü, rü 
Ngechuchuxü̃xĩcatama. 9 Rü jexguma 
ínaxĩgügu nawa ga guma ma̱xpǘne, rü 
Ngechuchu nüxna naxãga ga 
taxúemaãma na nüxü̃ jaxugüexü̃ ga 
jema jéma nüxü̃ nadaugüxü̃, 
nhu̱xmatáta juwa ínadaxgu ga nümax. 
10 Rü jemaca̱x ga jema ngúexü̃gü rü 
bexma nüxü̃ nacua̱xgü ga jema nüxü̃ 
nadaugüxü̃. Notürü nügüna nacagü ga 
ṯacüchiga na jiĩxü̃ ga: 
“Juwa ínadaxgu”, nhaxü̃. 11 Rü 
nhu̱xmachi ga jema ngúexü̃gü rü 
Ngechuchuna nacagü, rü nhanagürügü: 
—¿Tü̱xcüü̃ i ngúexẽẽruü̃gü i ore i 
mugüwa ngu̱xẽẽtaegüxü̃ rü 
nhanagürügü: 
“Ería tá nixĩ ja nüxĩra cuxü̃pa núma 
ũcü?” nhanagürügü. 12 Rü Ngechuchu 
nanangãxü̃, rü nhanagürü nüxü̃: 
—Aixcuma nixĩ i Ería na nüxĩra núma 
naxũxü̃ na chauxü̃pa namexẽẽãxü̃ca̱x i 
guxü̃ma. ¿Notürü tü̱xcüü̃ i ore i 
ümatüxü̃wa i nhaxü̃: 
“Rü Tupana Nane ja duü̃xü̃xü̃ ixĩcü 
rü tá ngúxü̃ ninge, rü duü̃xü̃gü 
rü tá nüxü̃ naxoe”, 
nhaxü̃? 13 Notürü i chama rü pemaã 
nüxü̃ chixu, rü Ería rü marü núma naxũ. 
Notürü ga duü̃xü̃gü rü nümagü 
nanaxwa̱xegüxü̃ãcüma poraãcü chixri 
namaã nachopetü, jexgumarüü̃ ga ore 
ga ümatüxü̃wa nüxü̃ jaxuxü̃rüü̃ 
—nhanagürü. 
 
Ngechuchu rü nanamexẽẽ ga wüxi 
ga buxü̃ ga ṉg̱oxo nawa jexmaxü̃ 
(Mt 17.14-21; Lc 9.37-43) 
14 Rü jexguma jema togü ga norü 
ngúexü̃gütanüwa nangugügu, rü jéma 
nüxü̃ nadaugü ga muxü̃ma ga duü̃xü̃gü 
ga jema ngúexü̃güxü̃ íchomaẽguãchixü̃. 
Rü nhuxre ga ngúexẽẽruü̃gü ga 
Muĩséarü mugüwa ngu̱xẽẽtaegüxü̃, rü 
jéma niporagatanücüü namaã ga jema 
ngúexü̃gü. 15 Rü jexguma Ngechuchuxü̃ 
nadaugügu ga jema muxü̃ma ga 
duü̃xü̃gü, rü poraãcü naḇaixãchiãẽgü. 
Rü guxü̃ma naxca̱x nibuxmü na nüxü̃ 
janamoxẽgüxü̃ca̱x. 16 Rü nüma ga 
Ngechuchu rü nüxna naca, rü 
nhanagürü nüxü̃: —¿Ṯacü nixĩ i pema 
namaã naxca̱x ípeiporagatanücüüxü̃? 
—nhanagürü. 17 Rü wüxi ga jema 
duü̃xü̃gü ga jéma jexmagüxü̃ rü 
MARCU 9 
O Novo Testamento na língua ticuna do Brasil, 2da ed. ©2009, Liga Bíblica
116 
nanangãxü̃, rü nhanagürü: —Pa 
Ngúexẽẽruü̃x, nuã cuxca̱x tüxü̃ chaga ja 
chaune, erü tümawa nangẽxma i wüxi i 
ṉg̱oxo i tüxü̃ ngegaxẽẽxü̃. 18 —Rü ngextá 
ítangẽxmaxü̃wa rü ngẽxma tüxü̃ 
jaxüxgu rü waixü̃müãnegu tüxü̃ nanha. 
Rü tarüchia̱x, rü tixü̃́xchapüta, rü 
ngẽxma tijuãchi. Rü marü nüxü̃ 
chaca̱a̱xü̃ i curü ngúexü̃gü na tümawa 
ínata̱xüchiãxü̃ca̱x i ngẽma ṉg̱oxo, 
notürü tama nüxü̃́ inaxĩnü —nhanagürü. 
19 Rü Ngechuchu nanangãxü̃, rü 
nhanagürü: —Pa Duü̃xü̃gü i Tama 
Jaxõgüxü̃, ¿nhuxguratáta i pemaã 
chanuxmaxü̃ rü jaxna pemaã 
chaxĩnüxü̃? ¡Nuã penaga ja jima bucü! 
—nhanagürü. 20 Rü Ngechuchuxü̃tawa 
nanagagü ga guma bucü. Notürü 
jexguma Ngechuchuxü̃ nada̱xgu ga jema 
ṉg̱oxo, rü guma bucüxü̃ naxü ga na 
jajuãchixẽẽãxü̃. Rü jexma nhaxtüanegu 
najangu. Rü jexma nidixegugü, rü 
narüchia̱x. 21 Rü Ngechuchu rü guma 
bucünatüna naca, rü nhanagürü: —¿Rü 
nhuxgumama nixĩ ga naxca̱x inaxügüxü̃ 
ga jema? —nhanagürü. Rü guma 
bucünatü nanangãxü̃ rü nhanagürü: 
—Nabuxgumamatama. 22 Rü 
muẽ̱xpü̱xcüna i ngẽma ṉg̱oxo rü 
üxüxetügu rü dexágu nananhaü̃xü̃ na 
ngẽmaãcü jamáãxü̃ca̱x. Rü ngẽmaca̱x 
ega cumaã nanguxü̃gu na ṯacü toxca̱x 
cuxüxü̃, ¡rü cuxü̃́ tangechaü̃tümüü̃gü, rü 
toxü̃ rüngü̃xẽẽ! —nhanagürü. 23 Rü 
jexguma ga Ngechuchu rü nhanagürü 
nüxü̃: —¿Rü tü̱xcüü̃ “ega chamaã 
nanguxü̃gu”, nhacurügü? Erü guxü̃ma 
natauxcha tümaca̱x ja jíxema jaxṍxẽ 
—nhanagürü. 24 Rü jexguma ga guma 
bucünatü rü tagaãcü nhatarügü: 
—Chajaxõ. ¡Choxü̃ rüngü̃xẽẽ na 
jexeraãcü chajaxõxü̃ca̱x! —nhatarügü. 
25 Rü jexguma Ngechuchu nüxü̃ da̱xgu 
na muxü̃ma ga duü̃xü̃gü marü jexma 
ngutaque̱xexü̃, rü nananga ga jema 
ṉg̱oxo. Rü nhanagürü nüxü̃: —Pa Ṉg̱oxo 
i Ngegaxẽẽruü̃ rü Ngauchi̱xẽxẽẽruü̃x, 
¡chama cuxü̃ chamu na nawa ícuxũxũxü̃ 
ja daa bucü, rü tagutáma wena nagu 
cujaxücuxü̃! —nhanagürü. 26 Rü 
jexguma ga jema ṉg̱oxo rü aita naxü, rü 
wenaxãrü guma bucüxü̃ nijuãchixẽẽ. Rü 
nhu̱xmachi nawa ínaxũxũ, rü nhama 
najuxuchixü̃rüü̃ jéma nanata̱x. Rü 
jemaca̱x ga muxü̃ma ga duü̃xü̃gü rü 
nhanagürügü: —Marü najuxuchi nixĩ 
—nhanagürügü. 27 Notürü ga 
Ngechuchu rü naxme̱xgu najajauxãchi, 
rü ínanadaxẽẽ. Rü nüma ga guma bucü 
rü inachi. 28 Rü jemawena ga Ngechuchu 
rü wüxi ga ĩpatagu najaxücu namaã ga 
norü ngúexü̃gü. Rü jéma nüxĩca nüxna 
nacagü, rü nhanagürügü nüxü̃: —Pa 
Corix, ¿tü̱xcüü̃ i toma rü taxuacüma 
ítanata̱xüchi i ngẽma ṉg̱oxo? 
—nhanagürügü. 29 Rü Ngechuchu 
nanangãxü̃ rü nhanagürü: —Tama 
ngẽmaãcümare ítanata̱xüchi i ngẽmarüü̃ 
ixĩxü̃ i ṉg̱oxo. Notürü tanaxwa̱xe i 
Tupanana tanaxuaxü̃ na nüma 
ínata̱xüchiãxü̃ca̱x. Rü 
ngẽmaãcüxicatama nixĩ i ínaxũxũxü̃ 
—nhanagürü. 
 
Ngechuchu ru wenaxãrü 
nanaxunagü ga norü juchiga 
 
(Mt 17.22-23; Lc 9.43-45) 
30-31 Rü jéma inaxĩãchi rü 
Gariréaanewa nachopetü. Notürü ga 
Ngechuchu rü tama nanaxwa̱xe ga texé 
MARCU 9 
O Novo Testamento na língua ticuna do Brasil, 2da ed. ©2009, Liga Bíblica
117 
nüxü̃ na cuáxü̃ ga na jéma najexmaxü̃, 
jerü norü ngúexü̃güxü̃ ínangúexẽẽ. Rü 
nhanagürü nüxü̃: —Tupana Nane ja 
duü̃xü̃xü̃ ixĩcü, rü duü̃xü̃gü tá 
najajauxgü rü tá najama̱xgü. Notürü 
tamaẽ̱xpü̱x i ngunexü̃guwena rü táxarü 
namaxü̃ —nhanagürü. 32 Notürü ga 
nümagü rü tama meã nüxü̃ nacua̱xgü ga 
ṯacüchiga na jiĩxü̃ ga jema ore, rü 
namuü̃ẽ ga nüxna na nacagüexü̃. 
 
¿Texé tá tixĩ ja guxããrü 
jexera ixĩxẽ? 
 
(Mt 18.1-5; Lc 9.46-48) 
33 Rü Caparnáũãrü ĩãnewa nangugü. 
Rü jexguma ĩxwa najexmagügu, rü 
Ngechuchu nüxna naca, rü nhanagürü: 
—¿Rü ṯacü nixĩ ga pegümaã naxca̱x 
peiporagaetanüxü̃ ga namawa? 
—nhanagürü. 34 Notürü ga nümagü rü 
nangea̱xgümare, jerü ga namawa rü 
nachigagu nügümaã niporagaetanü ga 
texé tiĩxü̃ ga natanüwa rüjexeramaẽxẽ. 
35 Rü jexguma ga Ngechuchu rü ínarüto, 
rü nügüxü̃tawa naxca̱x naca ga jema 12 
ga norü ngúexü̃gü, rü nhanagürü nüxü̃: 
—Rü ngẽxguma texé naxwa̱xegu na 
guxãẽ́tüwa na taxüxü̃, rü name nixĩ i 
noxri rü guxããrü nhaxtümaẽwa tügü 
taxüxẽẽ na guxããrü ngü̃xẽẽruü̃ tiĩxü̃ 
—nhanagürü. 36 Rü jemawena rü norü 
ngãxü̃tanügu najachixẽẽ ga wüxi ga 
buxü̃. Rü nhu̱xmachi nachacüügu 
jajauxãchiãcüma nhanagürü: 37 —Rü 
texé ja chauégagu meã najaxúxe i wüxi i 
buxü̃ i nhaãrüü̃, rü choxü̃ nixĩ i 
tajaxuxü̃. Rü texé ja choxü̃ jaxúxe, rü 
tama choxü̃xĩcatama tajaxu, notürü 
jima núma choxü̃ mucü ja Chaunatüxü̃ 
rü ta nixĩ i tajaxuxü̃ —nhanagürü. 
 
Texé ja tama tachi aixe rü 
 
torü ngü̃xẽẽruü̃ tixĩ 
(Mt 10.42; Lc 9.49-50) 
38 Rü jexguma ga Juã́ũ rü nhanagürü 
nüxü̃: —Pa Ngúexẽẽruü̃x, nüxü̃ tadau ga 
wüxi ga jatü ga cuégagu ṉg̱oxogü 
íwoxü̃xü̃. Notürü toma nüxna tanachu̱xu 
ga jema, jerü tama tatanüxü̃ nixĩ ga 
nümax —nhanagürü. 39 Notürü 
Ngechuchu nanangãxü̃, rü nhanagürü: 
—Tama name i nüxna na penachu̱xuxü̃. 
Erü texé ja chauégagu naxǘxe i wüxi i 
mexü̃ i Tupanaãrü poramaã üxü̃, rü 
taxucürüwama jixcama chixri chauchiga 
tidexa. 40 Erü texé ja tama tachi aixe, rü 
tórü ngü̃xẽẽruü̃ tixĩ. 41 Rü texé ja woo 
wüxitama i copuãcu i dexá pexna ãxẽ 
naxca̱x na chorü duü̃xü̃gü peixĩgüxü̃, rü 
aixcuma pemaã nüxü̃ chixu rü tá tüxü̃́ 
nangẽxma i tümaãrü ãmare 
—nhanagürü. 
 
Naxãũcüma nixĩ na 
 
pecadugu inguxü̃ 
(Mt 18.6-9; Lc 17.1-2) 
42 Rü nhanagürü ta: —Texé ja 
pecadugu nanguxẽẽ́xẽ i wüxi i nhaã 
buxü̃gü i choxü̃́ jaxõgüxü̃, rü tümaca̱x 
rü narümemaẽ chi nixĩ i noxtacüma 
wüxi ja nuta ja tacü tümanaxãwa 
tajangacuchixü̃, rü ngẽmaãcü 
taxtüchiüwa tüxü̃ tajatáe. 43-44 —Rü 
ngẽxguma chi wüxi ja cuxme̱x pecadugu 
cuxü̃ nguxẽẽgu, rü name nixĩ i 
noxtacüma ícunadae. Erü narümemaẽ 
nixĩ i cuboxme̱xãcüma cunajaxu i curü 
maxü̃ na tama guxü̃ne ja cuxme̱x ja 
mexü̃nemaã nawa cuita̱xcuchixü̃ca̱x ja 
jima üxü ja ṉg̱oxogü nagu pocuene ja 
MARCU 9 
O Novo Testamento na língua ticuna do Brasil, 2da ed. ©2009, Liga Bíblica
118 
taguma ixoxü̃ne. 45-46 —Rü ngẽxguma 
chi wüxi ja cucutü pecadugu cuxü̃ 
nguxẽẽgu, rü name nixĩ i noxtacüma 
ícunadae. Erü narümemaẽ nixĩ i 
cubocutüãcüma cunajaxu i curü maxü̃ 
na tama guxü̃ne ja cucutü ja 
mexü̃nemaã nawa cuita̱xcuchixü̃ca̱x ja 
jima üxü ja ṉg̱oxogü nagu pocuene. 
47-48 —Rü ngẽxguma chi wüxi ja cuxetü 
pecadugu cuxü̃ nguxẽẽgu, rü name nixĩ 
i noxtacüma cunajaxu. Erü narümemaẽ 
nixĩ i wüxitama ja cuxetümaã Tupana 
ãẽ̱xgacü íixĩxü̃wa cuixücu, na tama 
guxü̃ne ja cuxetü ja mexü̃nemaã nawa 
cuita̱xcuchixü̃ca̱x ja jima üxü ja taguma 
ixoxü̃ne ja ṉg̱oxogü nagu pocuene i 
ngextá õxmigü taguma íjuexü̃wa. 
49 —Rü aixcuma nhama õnawa jucüra 
nagüxü̃rüü̃ tá nixĩ na guxãtáma 
guxchaxü̃wa chopetüxü̃. 50 —Name ja 
jucüra. Notürü ngẽxguma chi 
nangeacagu, ¿rü nhuxãcü tá wenaxãrü 
naxããca? ¡Rü meã pegüna pedaugü na 
nhama jucüra ja taguma 
ijarüngeacacürüü̃ na namexü̃ca̱x i perü 
maxü̃! ¡Rü meã pegümaã pemaxẽ! 
—nhanagürü. 
 
Ngechuchu namaã nangúexẽẽtae 
 
na tama namexü̃ na texé 
 
tümama̱xü̃ ítáxü̃ 
(Mt 19.1-12; Lc 16.18) 
 
10
  
1 Rü jexguma ga Ngechuchu rü 
Caparnáũãrü ĩãnewa inaxũãchi. 
Rü Judéaanewa naxüpetü rü nhu̱xmata 
natü ga Judã́ũãrü tocutüwa nangu. Rü 
jéma rü wenaxãrü naxca̱x 
nangutaque̱xegü ga duü̃xü̃gü. Rü nüma 
rü inanaxügü ga na nangúexẽẽtaexü̃ 
guxü̃gurüü̃. 2 Rü nhuxre ga Parichéugü 
rü naxca̱x naxĩ ga na nüxü̃ jaxügüxü̃ca̱x 
jerü chixexü̃gu nananguxẽẽgüchaü̃. Rü 
jemaca̱x nüxna nacagüe, rü 
nhanagürügü: —¿Namexü̃ i cuxca̱x na 
wüxi ja jatü rü naxma̱xü̃ ínatáxü̃? 
—nhanagürügü. 3 Rü nüma nanangãxü̃, 
rü nhanagürü nüxü̃: —¿Rü ṯacü jiĩxü̃ ga 
Muĩsé pexü̃ muxü̃? —nhanagürü. 4 Rü 
nümagü nanangãxü̃gü, rü nhanagürügü: 
—Muĩsé nüxü̃ nixu ga na tama 
nachu̱xuxü̃ na wüxi ja jatü rü 
ínatámaxü̃, ega wüxi i popera i 
ta̱xgüpane ngĩxna naxãxgu 
—nhanagürügü. 5 Rü jexguma ga 
Ngechuchu rü nanangãxü̃, rü 
nhanagürü nüxü̃: —Rü jema na 
taxúegama na pexĩnüẽxü̃gagu nixĩ ga 
Muĩsé ga tama pexna nachúxãxü̃ ga 
pexma̱xü̃ na ípetáxü̃. 6 —Notürü 
noxriarü ügügu, rü Tupana nanaxü ga 
jatüxü̃ rü ngexü̃. 7 —Rü ngẽmaca̱x ja 
jatü rü tá nanatü rü naẽna nixũgachi 
na naxma̱xmaã inaxã́ũxü̃ca̱x. 8 —Rü 
ngẽmaãcü i ngẽma taxre rü nhama 
wüxitama i duü̃xü̃rüü̃ tá nixĩgü. Rü 
marü tãũxü̃táma taxre nixĩ, erü wüxi 
tátama nixĩ. 9 —Rü ngẽmaca̱x 
taxucürüwa texé nügüna tajaxĩgachixẽẽ 
i ngẽma taxre i Tupana nügüna 
mugüxü̃ —nhanagürü. 10 Rü jexguma 
marü ĩpatawa nangugügu, rü norü 
ngúexü̃gü rü wenaxãrü nüxna nacagüe 
naxca̱x ga jema. 11 Rü Ngechuchu rü 
nhanagürü nüxü̃: —Rü jíxema 
tümama̱xü̃ ítáxe rü naĩ i ngemaã ãmaxẽ 
rü pecadu taxü ngĩmaã i ngẽma 
noxriü̃cü i tümama̱x. 12 —Rü 
ngẽxgumarüü̃ ta, ega wüxi i nge 
íta̱xtegu rü naĩ ja jatümaã naxãtegu, rü 
ngĩma rü ta pecadu ixü —nhanagürü. 
MARCU 9 
,  
10 
O Novo Testamento na língua ticuna do Brasil, 2da ed. ©2009, Liga Bíblica
119 
 
Ngechuchu rü meã 
buxü̃güxü̃ najaxu 
 
(Mt 19.13-15; Lc 18.15-17) 
13 Rü jéma Ngechuchuxü̃tawa tüxü̃ 
nagagü ta ga nhuxre ga buã̱xta na tüxü̃ 
jangõgügüxü̃ca̱x. Notürü ga jema norü 
ngúexü̃gü rü inanaxügüe ga tüxü̃ na 
jangagüxü̃ ga guxema tümaxãcüxegüxü̃ 
Ngechuchuxü̃tawa gagüxe. 14 Rü 
jexguma jemaxü̃ nada̱xgu ga 
Ngechuchu, rü naãẽwa nangu̱x, rü 
nhanagürü nüxü̃: —Chanaxwa̱xe i 
chauxü̃tawa naxĩ i buxü̃gü. ¡Rü tãṹ i 
nüxna penachu̱xuxü̃! Erü Tupana 
ãẽ̱xgacü íixĩxü̃wa rü tümaca̱x nixĩ ja 
jíxema nhaã buxü̃gürüü̃ taxuü̃ma i 
chixexü̃xü̃ icuáxe. 15 —Rü aixcuma 
pemaã nüxü̃ chixu rü texé ja tama wüxi 
i buxü̃rüü̃ Tupanaxü̃ jaxúxe na tümaãrü 
ãẽ̱xgacü jiĩxü̃ca̱x, rü tagutáma nagu 
taxücu i ngẽma naãne i Tupana ãẽ̱xgacü 
íixĩxü̃wa —nhanagürü. 16 Rü nüma rü 
tüxü̃ naganagütanü ga guxema buã̱xta, 
rü tümaẽrugügu naxüme̱xãcüma 
nhanagürü tüxü̃: —¡Tupana pexü̃ 
rüngü̃xẽẽ̱x! —nhanagürü. 
 
Wüxi ga jatü ga dĩẽruã̱xü̃chixü̃ 
Ngechuchumaã nidexa 
 
(Mt 19.16-30; Lc 18.18-30) 
17 Rü jexguma marü inaxũãchichaü̃gu 
ga Ngechuchu, rü jéma naxca̱x ninha ga 
wüxi ga jatü. Rü nape̱xegu 
najacaxã́pü̱xü, rü nüxna naca rü 
nhanagürü nüxü̃: —Pa Ngúexẽẽruü̃ ja 
mecüx, ¿ṯacü tá chaxüxü̃ na 
chanajaxuxü̃ca̱x i maxü̃ i taguma gúxü̃? 
—nhanagürü. 18 Rü Ngechuchu 
nanangãxü̃, rü nhanagürü nüxü̃: 
—¿Tü̱xcüü̃, “Mecü” nhacurügü choxü̃? 
Erü Tupanaxĩcatama nixĩ ja mecü ixĩcü, 
rü nataxuma i to. 19 Cuma rü marü nüxü̃ 
cucua̱x i Tupanaãrü mugü i nhaxü̃: 
“¡Tãũxü̃táma cumáẽta, rü 
tãũxü̃táma naĩ i ngemaã icupe, 
rü tãũxü̃táma cungĩ́ta̱a̱x, rü 
tãũxü̃táma doraxü̃ cuixu i 
togüchiga, rü tãũxü̃táma 
cuidorata̱a̱x, rü tümaga naxĩnü 
ja cunatü rü cue!” 
nhaxü̃ —nhanagürü. 20 Rü jexguma ga 
guma jatü rü nhanagürü nüxü̃: —Pa 
Ngúexẽẽruü̃x, rü chorü bucümatama 
meã chanaxaure i guxü̃ma i ngẽma 
mugü i nüxü̃ cuixuxü̃ —nhanagürü. 
21 Rü jexguma ga Ngechuchu rü nüxü̃ 
nangechaü̃ãcüma nüxü̃ nadawenü, rü 
nanangãxü̃ rü nhanagürü: —Rü 
wüxixicatama cuxü̃́ nataxu. ¡Rü íixũ, rü 
namaã jataxe i guxü̃ma i curü 
ngẽmaxü̃gü, rü nhu̱xmachi togü i 
ngearü dĩẽruã̱xgüxü̃na naxã i ngẽma 
curü natanü! Rü ngẽmaãcü tá cuxü̃́ 
nangẽxma i cuchica i dauxü̃guxü̃ i 
naãnewa. Rü ngẽmawena rü marü name 
i chawe curüxũ —nhanagürü. 22 Notürü 
nüma ga guma jatü rü nanaxi̱xãchiãẽ ga 
jexguma nüxü̃ naxĩnügu ga jema ore. 
Rü nangechaü̃ãcüma ínixũ, jerü 
namuxũchi ga norü jemaxü̃gü. 23 Rü 
Ngechuchu rü nüxü̃ nidaugüãchi, rü 
nhanagürü norü ngúexü̃güxü̃: 
—Naguxchaxü̃chi tá nixĩ na Tupana 
ãẽ̱xgacü íjiĩxü̃wa na jachocuxü̃ i ngẽma 
dĩẽruã̱xü̃chigüxü̃ —nhanagürü. 24 Rü 
naḇaixãchiãẽgü ga norü ngúexü̃gü 
namaã ga jema ore. Notürü ga 
Ngechuchu rü wenaxãrü namaã nüxü̃ 
nixu, rü nhanagürü: —Pa Chauxacügüx, 
MARCU 10 
O Novo Testamento na língua ticuna do Brasil, 2da ed. ©2009, Liga Bíblica
120 
nhuxãcü wüxi i guxchaxüchixü̃ nixĩ na 
Tupana ãẽ̱xgacü íjiĩxü̃wa na jaxücuxü̃ i 
wüxi i duü̃xü̃. 25 —Rü aixcuma pemaã 
nüxü̃ chixu rü nhama wüxi i cameru na 
taxucürüwama wüxi ja ucumaxẽtüwa 
naxüpetüxü̃ãrü jexera narüguxchamaẽ 
naxca̱x i wüxi i duü̃xü̃ i dĩẽruã̱xü̃chixü̃ 
na jaxücuxü̃ i ngextá Tupana ãẽ̱xgacü 
íixĩxü̃wa —nhanagürü. 26 Rü jexguma 
jemaxü̃ naxĩnüẽgu ga norü ngúexü̃gü, 
rü jexeraãcü naḇaixãchiãẽgü. Rü 
nügüna nacagüe, rü nhanagürügü: 
—¿Rü texé tá e̱xna tixĩ ja najaxúxe i 
maxü̃ i taguma gúxü̃? —nhanagürügü. 
27 Rü Ngechuchu rü nüxü̃ nadawenü, rü 
nanangãxü̃ rü nhanagürü nüxü̃: 
—Jatügü rü taxuacüma nügü namaxẽẽ, 
notürü Tupanaãxü̃́ rü natauxcha i 
ngẽma, erü Tupanaca̱x rü nataxuma i 
ṯacü i guxchaxü̃ —nhanagürü. 28 Rü 
jexguma inanaxügü ga Pedru ga na 
jadexaxü̃, rü nhanagürü nüxü̃: —Toma 
rü marü jéma tanawogü ga guxü̃ma ga 
torü jemaxü̃gü na cuwe tarüxĩxü̃ca̱x 
—nhanagürü. 29-30 Rü Ngechuchu 
nanangãxü̃, rü nhanagürü: —Aixcuma 
pemaã nüxü̃ chixu rü texé ja chaugagu 
rü ore i maxẽxẽẽruü̃gagu tümapatana, 
rü e̱xna tümaẽneẽgüna, rü e̱xna 
tümaẽja̱xgüna, rü e̱xna tümaẽna, rü 
e̱xna tümanatüna, rü e̱xna 
tümaxãcügüna, rü e̱xna tümaãnegüna 
ngẽ́ma ixũxẽ, rü tá tanajaxu i tümaãrü 
natanü. Rü aixcuma nhu̱xma i nhama i 
naãnewa rü tá tanajaxu i 100 
e̱xpü̱xcüna ja tümapatagü, rü 
tümaẽneẽgü, rü tümaẽja̱xgü, rü 
tümaẽgü, rü tümaxãcügü, rü 
tümaãnegü. Notürü ngẽxgumarüü̃ tá ta 
tanajaxu i ngúxü̃gü i togü tá tüxü̃ 
ingexẽẽgüxü̃. Notürü jixcamaxü̃ra i 
dauxü̃guxü̃ i naãnewa rü tá tanajaxu i 
maxü̃ i taguma gúxü̃. 31 —Notürü 
muxü̃ma i nümaxü̃ i nhu̱xma nhama i 
naãnewa duü̃xü̃gü wixpe̱xewa 
ügüxẽẽxü̃, rü dauxü̃guxü̃ i naãnewa rü 
Tupana tá wixweama nanaxügüxẽẽ. Rü 
muxü̃ma i nümaxü̃ i nhu̱xma nhama i 
naãnewa duü̃xü̃gü wixweama ügüxẽẽxü̃, 
rü dauxü̃guxü̃ i naãnewa rü Tupana tá 
wixpe̱xewa nanaxügüxẽẽ —nhanagürü. 
 
Ngechuchu rü wenaxãrü 
nanaxunagü ga norü juxchiga 
 
(Mt 20.17-19; Lc 18.31-34) 
32 Rü Jerucharéü̃waama naxĩ. Rü 
nüma ga Ngechuchu rü norü 
ngúexü̃güpe̱xegu nixũ. Rü nümagü rü 
naḇaixãchiãẽgü, rü jema togü ga 
duü̃xü̃gü ga wixweama ãgüxü̃ rü 
namuü̃ẽ. Rü Ngechuchu rü wenaxãrü 
noxrüwama naxca̱x naca ga jema 12 ga 
norü ngúexü̃gü. Rü inanaxügü ga 
namaã nüxü̃ na jaxuxü̃ ga ṯacü tá nüxü̃ 
na üpetüxü̃. 33 Rü nhanagürü nüxü̃: 
—Pema nüxü̃ pecua̱x na marü 
ingaicaxü̃ na Jerucharéü̃wa ingugüxü̃. 
Rü ngẽ́ma rü duü̃xü̃gü rü tá chixri 
chamaã nachopetü. Rü paigüarü 
ãẽ̱xgacügü rü ngúexẽẽruü̃gü i ore i 
mugüwa ngu̱xẽẽtaegüxü̃na tá choxü̃ 
naxuaxü̃gü. Rü nümagü rü tá chamaã 
nanaxuegugü na chajuxü̃, rü tá ngẽma 
Romacü̱̃ã̱xgüna choxü̃ namugü. 34 Rü 
ngẽmagü tá nixĩ i chagu 
idauxcüraü̃güxü̃. Rü tá choxna 
nacuaixgüe, rü tá choxna 
nanac̱uaixcagü, rü tá choxü̃ najuxẽẽgü. 
Notürü tamaẽ̱xpü̱x i ngunexü̃guwena 
táxarü chamaxü̃ —nhanagürü. 
MARCU 10 
O Novo Testamento na língua ticuna do Brasil, 2da ed. ©2009, Liga Bíblica
121 
 
Tiagu rü Juã́ũ rü wüxi ga 
ngü̃xẽẽca̱x ínacagü 
 
(Mt 20.20-28) 
35 Rü Ngechuchuca̱x naxĩ ga Tiagu rü 
Juã́ũ ga Zebedéu nanegü, rü 
nhanagürügü nüxü̃: —Pa Ngúexẽẽruü̃x, 
tanaxwa̱xe i toxca̱x cunaxü i ngẽma 
ngü̃xẽẽ i naxca̱x tá cuxna tac̱axü̃ 
—nhanagürügü. 36 Rü nüma rü nüxna 
naca, rü nhanagürü: —¿Ṯacü nixĩ i 
penaxwa̱xexü̃ na pexca̱x chanaxüxü̃? 
—nhanagürü. 37 Rü nhanagürügü: —Rü 
ngẽxguma ãẽ̱xgacüxü̃ cuingucuchigu, rü 
tanaxwa̱xe na wüxie i toma rü curü 
tügünecüwawa tarütoxü̃, rü togue i curü 
ṯoxwecüwawa —nhanagürügü. 38 Rü 
Ngechuchu nanangãxü̃, rü nhanagürü 
nüxü̃: —Pema rü tama nüxü̃ pecua̱x na 
ṯacüca̱x ípec̱axü̃. ¿Rü pexü̃́ chi 
natauxchaxü̃ i na pejaxaxüxü̃ i ngẽma 
axexü̃ i üxchiüxü̃ i chama tá chixaxüxü̃? 
¿Rü namaã chi peporaexü̃ i ngẽma 
ngúxü̃ i tá chingexü̃? —nhanagürü. 39 Rü 
nümagü nanangãxü̃gü rü nhanagürügü: 
—Ngẽmáãcü, namaã tá taporae 
—nhanagürügü. Rü Ngechuchu 
nanangãxü̃, rü nhanagürü nüxü̃: 
—Aixcuma tá nixĩ i chamarüü̃ 
pejaxaxüxü̃ i ngẽma axexü̃ i üxchiüxü̃ rü 
chamarüü̃ ngúxü̃ na peingegüxü̃. 
40 —Notürü ngẽma chorü 
tügünecüwawa rü chorü ṯoxwecüwawa 
na perütogüxü̃ca̱x, rü tama cha̱xme̱xwa 
nangẽxma na pexna chanaxãxü̃, erü 
Chaunatü tá tüxna nanaxã ja jíxema 
tümaca̱x íjiĩxẽ —nhanagürü. 41 Rü 
jexguma jemaxü̃ naxĩnüẽgu ga jema 
togü ga 10 ga ngúexü̃gü, rü Tiagumaã 
rü Juã́ũmaã nanuẽ. 42 Notürü 
Ngechuchu naxca̱x naca rü nhanagürü 
nüxü̃: —Pema nüxü̃ pecua̱x i togü i 
nachiü̃ãnegüwa rü nangẽxmagü i 
ãẽ̱xgacügü i nügü nacua̱xgügu na 
namexü̃ na nuãcü namuãxü̃ i norü 
duü̃xü̃gü. Rü ngẽma ãẽ̱xgacügü i taxü̃gü 
rü norü duü̃xü̃güarü jora nügü 
nixĩgüxẽẽ. 43 —Notürü tãũxü̃táma 
ngẽmaãcü nixĩ i petanüwa. Erü 
ngẽxguma texé naxwa̱xegu na guxããrü 
jexera na tiĩxü̃ i petanüwa, rü name nixĩ 
i noxri rü guxããrü ngü̃xẽẽruü̃ na tiĩxü̃. 
44 —Rü ngẽxguma chi texé i petanüwa 
naxwa̱xegu na tümamücügüeru na tiĩxü̃, 
rü name nixĩ i noxri rü guxü̃ma i 
tümamücügüarü ngü̃xẽẽruü̃ na tiĩxü̃. 
45 —Rü woo i chama i Tupana Nane na 
duü̃xü̃xü̃ chiĩxü̃, rü tama togü choxü̃ 
rüngü̃xẽẽxü̃ca̱x nixĩ i núma chaxũxü̃. 
Notürü núma chaxũ na duü̃xü̃güxü̃ 
charüngü̃xẽẽxü̃ca̱x rü naxca̱x 
ichanaxãxü̃ca̱x i chorü maxü̃, na 
ngẽmaãcü chanaxütanüxü̃ca̱x na norü 
pecadugüna ínanguxü̃xü̃ca̱x i muxü̃ma i 
duü̃xü̃gü —nhanagürü. 
 
Bartiméũ ga ngexetücüxü̃ 
narümexẽẽ ga Ngechuchu 
 
(Mt 20.29-34; Lc 18.35-43) 
46 Rü Jericúarü ĩãnewa nangugü. Rü 
Ngechuchuwe narüxĩ ga norü ngúexü̃gü 
rü muxü̃ma ga togü ga duü̃xü̃gü. Rü 
jexguma guma ĩãneãrü gu̱xwa 
nangugüchaü̃gu ga nüxna na 
ínachoxü̃xü̃, rü jéma namacüwawa 
narüto ga wüxi ga ngexetücü ga 
Bartiméũgu ãẽ́gacü ga Timéũ nane. 
47 Rü jexguma guma ngexetücü nüxü̃ 
ĩnügu ga Ngechuchu ga Nacharétucü̱̃ã̱x 
na jiĩxü̃ ga guma jéma üpetücü, rü 
MARCU 10 
O Novo Testamento na língua ticuna do Brasil, 2da ed. ©2009, Liga Bíblica
122 
inanaxügü ga poraãcü aita na naxüxü̃, 
rü: —Pa Ngechuchu ja Dawítanüxü̃x, 
¡cuxü̃́ changechaü̃tümüü̃! —nhanagürü. 
48 Notürü muxü̃ma ga jema duü̃xü̃gü rü 
ínanangaxüchigüama ga na 
ijanangeáxü̃ca̱x. Notürü ga nüma rü 
jexeraãcü aita naxüama, nhaxü̃maã: 
—Pa Dawítanüxü̃x, ¡cuxü̃́ 
changechaü̃tümüü̃! —nhaxü̃maã. 49 Rü 
jexguma ga nüma ga Ngechuchu rü 
inajachiãchi, rü nhanagürü: —¡Naxca̱x 
peca! —nhanagürü. Rü guma 
ngexetücüca̱x nacagü, rü nhanagürügü: 
—¡Nataãẽ rü inachi! Rü cuxca̱x nixĩ i 
nac̱axü̃ —nhanagürügü. 50 Rü guma 
ngexetücü rü jexacü nananha ga norü 
dejuxü̃chiru. Rü inajuxnagü rü 
Ngechuchuca̱x nixũ. 51 Rü Ngechuchu 
nüxna naca, rü nhanagürü nüxü̃: 
—¿Ṯacü nixĩ i cunaxwa̱xexü̃ na cuxca̱x 
chanaxüxü̃? —nhanagürü. Rü nüma ga 
guma ngexetücü, rü nanangãxü̃, rü 
nhanagürü: —Pa Ngúexẽẽruü̃x, 
chanaxwa̱xe na chidauchixü̃ 
—nhanagürü. 52 Rü jexguma ga 
Ngechuchu, rü nhanagürü nüxü̃: —¡Ẽcü, 
íixũ! Rü marü cuxca̱x nitaane erü cujaxõ 
—nhanagürü. Rü jexgumatama ga guma 
ngexetücü rü nidauchi, rü Ngechuchuwe 
narüxũ ga namawa. 
 
Ngechuchu rü Jerucharéü̃gu 
naxücu 
 
(Mt 21.1-11; Lc 19.28-40; Ju 12.12-19) 
 
11
  
1 Rü marü Jerucharéü̃ãrü 
ngaicamana nangugü ga 
Oriwéraarü Ma̱xpǘneãrü ngaicamana 
jexmagüne ga ĩãnexãcügü ga Bechagué 
rü Betániã. Rü jexguma jéma 
nangugügu, rü Ngechuchu nanamu ga 
taxre ga norü ngúexü̃gü. 2 Rü nhanagürü 
nüxü̃: —¡Gua tórü to̱xma̱xtawa 
ngẽxmane ja ĩãnexãcüwa pexĩ! Rü 
ngẽxguma nawa pengugügu, rü ngẽxma 
tá nüxü̃ pejangau i wüxi i cowaruxacü i 
ngẽxma ngaxü̃xü̃ i taguma texé natagu 
aunagüxü̃. ¡Rü pejawẽxü̃ rü nuã penaga! 
3 —Rü ngẽxguma texé pexna caxgu na 
ṯacüca̱x pejawẽxü̃xü̃ i ngẽma 
cowaruxacü, ¡rü tümamaã nüxü̃ peixu 
rü nhapegügü: 
“Torü Cori nanaxwa̱xe, rü nhu̱xma 
tátama nanataeguxẽẽ”, nhapegügü! 4 Rü 
jéma naxĩ. Rü jexma namacüwagu nüxü̃ 
najangaugü ga jema cowaruxacü ga wüxi 
ga ĩpataa̱xü̃tagu ngaxü̃xü̃. 5 Rü nhuxre ga 
duü̃xü̃gü ga jéma jexmagüxü̃ rü nüxna 
nacagüe, rü nhanagürügü: —¿Ṯacü 
ípexüe? ¿Rü tü̱xcüü̃ pejawẽxü̃ i ngẽma 
cowaruxacü? —nhanagürügü. 6 Rü 
nümagü ga jema ngúexü̃gü, rü jema ore 
ga Ngechuchu namaã nüxü̃ ixuxü̃ãcü 
nanangãxü̃gü. Rü jemaca̱x tama nüxna 
nanachu̱xgü. 7 Rü natagu nanac̱ẖagümü 
ga naxchirugü. Rü jemaãcü 
Ngechuchuxü̃tawa nanagagü. Rü nüma 
ga Ngechuchu rü natagu naxaunagü. 8 Rü 
muxü̃ma ga duü̃xü̃gü rü 
naxchirumaãtama nanac̱ẖamagü. Rü togü 
rü naĩxã́tügü ga naãnewa nadaü̃xü̃maã 
najac̱ẖamagü. 9 Rü jema duü̃xü̃gü ga 
nape̱xegu ãgüxü̃ rü jema togü ga 
wixweama ãgüxü̃, rü tagaãcü 
nhanagürügü: —¡Cuxü̃ tataxẽẽgü! ¡Rü 
namexẽchi ja jima Tupanaẽ́gagu núma 
ũcü! 10 ¡Rü namexẽchi ja jima ãẽ̱xgacü ja 
núma ngucü jexgumarüü̃ ga nuxcümaü̃cü 
ga tanatü ga Dawí ãẽ̱xgacü ixĩxgurüü̃! ¡Rü 
cuxü̃ tataxẽẽgü, Pa Tonatü ja Dauxü̃gucü! 
—nhanagürügü. 11 Rü Jerucharéü̃gu 
MARCU 10 
,  
11 
O Novo Testamento na língua ticuna do Brasil, 2da ed. ©2009, Liga Bíblica
123 
naxücu ga Ngechuchu, rü tupauca ga 
taxü̃neca̱x nixũ. Rü meãma guxü̃wama 
inanadauaxü̃ne. Rü nhu̱xmachi jema norü 
12 ga ngúexü̃gümaã Betániããrü ĩãneca̱x 
nataegu, jerü marü najáuane. 
 
Ngechuchu rü ori ga figuera ga 
ngearü oõxü̃maã chixexü̃ naxuegu 
 
(Mt 21.18-19) 
12 Rü moxü̃ãcü jexguma Betániãwa 
inaxĩãchigu ga Ngechuchu rü nataija. 
13 Rü jaxü̃gu nüxü̃ nadau ga wüxi ga ori 
ga figuera ga ãã́tüxü̃. Rü nüma ga 
Ngechuchu rü naxca̱x nixũ na 
íjadauãxü̃ca̱x rü ngoxi najexma̱x ga 
norü o. Notürü jexguma naxü̃tawa 
nanguxgu, rü taxuü̃ma inajangau, rü 
naã́tüxü̃xĩcatama, jerü taũta norü owa 
nangu. 14 Rü jexguma rü nhanagürü 
figueraxü̃: —¡Tagutáma texé wena cuxü̃ 
tamúãrü oõx! —nhanagürü. Rü norü 
ngúexü̃gü rü nüxü̃ naxĩnüẽ ga jema. 
 
Ngechuchu ínanawoxü̃ ga jema 
tupauca ga taxü̃newa taxegüxü̃ 
ga duü̃xü̃gü 
 
(Mt 21.12-17; Lc 19.45-48; Ju 2.13-22) 
15 Rü jexguma Jerucharéü̃wa 
nangugügu, rü Ngechuchu rü tupauca 
ga taxü̃negu naxücu. Rü inanaxügü ga 
na ínawoxü̃ãxü̃ ga jema jéma ṯacümaã 
taxegüxü̃ rü naxca̱x taxegüxü̃. Rü 
nanawoegu ga norü mechagü ga jema 
duü̃xü̃gü ga jéma dĩẽrumaã taxegüxü̃ rü 
muxtucumaã taxegüxü̃. 16 Rü nanachu̱xu 
ga texé ṯacü na jéma ngepetüxü̃ tupauca 
ga taxü̃nemachiawa. 17 Rü inanaxügü ga 
na nangúexẽẽtaexü̃, rü nhanagürü: 
—Tupanaãrü ore i ümatüxü̃wa rü 
nhanagürü: 
“Chapata rü guxü̃ma i 
nachiü̃ãnecü̱̃ã̱xgüarü 
jumuxẽpataü̃gu tá naxãẽ́ga”, 
nhanagürü. Notürü pema rü 
ngĩ́ta̱a̱xgüxü̃pataü̃ pejaxĩxẽẽ 
—nhanagürü. 18 Notürü jexguma jemaxü̃ 
naxĩnüẽgu ga paigüarü ãẽ̱xgacügü rü 
ngúexẽẽruü̃gü ga Muĩséarü mugüwa 
ngu̱xẽẽtaegüxü̃, rü inanaxügüe ga 
naxca̱x na nadaugüxü̃ ga nhuxãcü 
Ngechuchuxü̃ na jama̱xgüxü̃. Jerü nüxü̃ 
namuü̃ẽ, jerü guxü̃ma ga duü̃xü̃gü rü 
jema norü ngu̱xẽẽtaemaã nataãẽgü. 
19 Notürü jexguma marü najáuanegu, ga 
Ngechuchu rü norü ngúexü̃gümaã 
nüxna ínixĩ ga guma ĩãne. 
 
Narüṉẖexẽ ga jema figuera 
 
ga ngearü oṍxü̃ 
(Mt 21.20-22) 
20 Rü moxü̃ãcü pa̱xmama rü 
figueraxü̃tawa nachopetü. Rü jéma nüxü̃ 
nadaugü ga na naṉẖexẽxü̃ nhu̱xmata 
naxchúma̱xãwa nangu. 21 Rü jexguma ga 
Pedru rü nüxna nacua̱xãchi ga jema 
ĩneãcü ngupetüxü̃, rü nhanagürü 
Ngechuchuxü̃: —Pa Ngúexẽẽruü̃x, 
dücax i figuera ga chixexü̃ namaã 
cuxueguxü̃, rü marü narüṉẖexẽ 
—nhanagürü. 22 Rü Ngechuchu 
nanangãxü̃, rü nhanagürü: —¡Nüxü̃́ 
pejaxõgü ja Tupana! 23 —Rü aixcuma 
pemaã nüxü̃ chixu rü ngẽxguma chi 
wüxie daa ma̱xpǘnexü̃ tamuxgu na 
jaxũgachixü̃ca̱x rü taxtü i taxü̃chiüwa 
nügü na jatáexü̃ca̱x, rü chi pega naxĩnü, 
ega aixcuma pejaxõgüãcüma nüxü̃ 
ngẽma nhapegügu. 24 —Rü ngẽmaca̱x 
pemaã nüxü̃ chixu rü guxü̃ma i ṯacü i 
naxca̱x ípec̱axü̃ i perü jumuxẽwa, rü 
MARCU 11 
O Novo Testamento na língua ticuna do Brasil, 2da ed. ©2009, Liga Bíblica
124 
name nixĩ na pejaxõgüxü̃ na marü 
penajaxuxü̃, rü aixcuma tá penajaxuxü̃. 
25 —Rü ngẽxguma pejumuxẽgügu, 
notürü nangẽxmagu i ṯacüca̱x texémaã 
na penuẽxü̃, ¡rü tüxü̃́ nüxü̃ pengechaü̃! 
na Penatü ja dauxü̃gucü rü ta pexü̃́ nüxü̃ 
nangechaü̃xü̃ca̱x i perü pecadugü. 
26 —Notürü ngẽxguma pema tama tüxü̃́ 
nüxü̃ pengechaü̃gügu, rü Penatü ja 
dauxü̃gucü rü tá ta tãũxü̃táma pexü̃́ 
nüxü̃ nangechaü̃ —nhanagürü. 
 
Ngechuchuna nacagüe na texéarü 
oregagu tupauca ga taxü̃newa 
nangu̱xẽẽtaexü̃ 
(Mt 21.23-27; Lc 20.1-8) 
27 Rü jemawena rü Jerucharéü̃ca̱x 
nawoegu. Rü jexguma Ngechuchu rü 
tupauca ga taxü̃negu jaxũgüchigüjane, 
rü naxca̱x naxĩ ga paigüarü ãẽ̱xgacügü, 
rü ngúexẽẽruü̃gü ga Muĩséarü mugüwa 
ngu̱xẽẽtaegüxü̃, rü togü ga ãẽ̱xgacügü ga 
jaguã̱xgü. 28 Rü nüxna nacagüe, rü 
nhanagürügü: —¿Texéarü mugagu nixĩ i 
cunaxüxü̃ i ngẽma núma cuxüxü̃? ¿Rü 
texé cuxü̃ tamu na cunaxüxü̃ca̱x i 
ngẽma? —nhanagürügü. 29-30 Rü 
jexguma ga Ngechuchu rü nanangãxü̃, 
rü nhanagürü nüxü̃: —Chama rü tá ta 
pexna chaca, rü ngẽxguma choxü̃ 
pengãxü̃gu i ngẽma pexna naxca̱x 
chac̱axü̃, rü chama rü tá ta pemaã nüxü̃ 
chixu na texé choxü̃ muxü̃ na 
chanaxüxü̃ca̱x i ngẽma. ¿Rü texé tanamu 
ga Juã́ũ na duü̃xü̃güxü̃ ínabaiü̃xẽẽxü̃ca̱x? 
¿Rü Tupana jiĩxü̃ ga namucü rü e̱xna 
duü̃xü̃gümare? —nhanagürü. 31 Rü 
jexguma ga nümagü rü inanaxügüe ga 
nügümaã na japoragatanücüüxü̃, rü 
nhanagürügü: —Rü ngẽxguma chi: 
“Tupana núma nanamu”, nhagügügu, 
rü nüma rü chi nhanagürü tüxü̃: 
“¿Tü̱xcüü̃ ga tama nüxü̃́ pejaxõgüxü̃?” 
nhanagürü chi tüxü̃. 32 ¿Rü 
nhuxũcürüwa rü: 
“Jatügümare núma nanamu”, 
nhatarügügü tá? Rü jema nhanagürügü 
jerü duü̃xü̃güxü̃ namuü̃ẽ. Jerü guxü̃ma 
ga duü̃xü̃gü rü najaxõgü rü aixcuma 
Tupana nanamu ga Juã́ũ na nüxü̃ 
jaxuxü̃ca̱x ga norü ore. 33 Rü jemaca̱x 
Ngechuchuxü̃ nangãxü̃gü, rü 
nhanagürügü: —Tama nüxü̃ tacua̱x ga 
texé núma na namuxü̃ ga Juã́ũ ga 
baiü̃xẽẽruü̃ —nhanagürügü. Rü jexguma 
ga Ngechuchu rü nanangãxü̃ rü 
nhanagürü nüxü̃: —Chama rü ta 
tãũxü̃táma pemaã nüxü̃ chixu na texé 
choxü̃ muxü̃ na chanaxüxü̃ i ngẽma 
choxna naxca̱x pec̱axü̃ —nhanagürü. 
 
Cua̱xruü̃ ga puracütanüxü̃ ga 
chixexü̃gügu ixuxü̃ 
(Mt 21.33-46; Lc 20.9-19) 
 
12
  
1 Rü Ngechuchu rü inanaxügü 
ga ore ga cua̱xruü̃gügu 
ixuxü̃maã na nangúexẽẽtaexü̃. Rü 
nhanagürü nüxü̃: —Najexma ga wüxi ga 
jatü ga norü naãnegu uwanecü ücü. Rü 
ínanapoxegu, rü nanaxü ga wüxi ga 
uwaarü jauxtüxü̃xü̃chica, rü wüxi ga 
dauxü̃taechica na meã nüxna 
nadauxü̃ca̱x ga guxü̃ma. Rü nhu̱xmachi 
nhuxre ga puracütanüxü̃na nüxü̃ 
nadauxẽẽ. Rü namaã nanamexẽẽ na 
ngãxü̃gu namaã ngĩxü̃ jatojexü̃ca̱x ga 
jema uwatanü. Rü nhu̱xmachi ga jema 
naãneãrü jora rü to ga nachiü̃ãnewa 
naxũ. 2 —Rü jexguma nawa nanguxgu 
ga na jadauxü̃ ga jema uwagü, rü guma 
MARCU 11 
,  
12 
O Novo Testamento na língua ticuna do Brasil, 2da ed. ©2009, Liga Bíblica
125 
jatü rü jéma puracütanüxü̃güxü̃tawa 
nanamu ga wüxi ga norü duü̃xü̃xü̃ na 
naxca̱x íjac̱axü̃ca̱x ga jema uwagü ga 
nüxna üxü̃. 3 —Notürü jema 
puracütanüxü̃gü rü najajauxgü, rü 
nanac̱uaixgü ga guma jatüarü duü̃xü̃. 
Rü taxuü̃ma ga uwagü nüxna naxãgü, rü 
jemaãcü ínajamugü. 4 —Rü jexguma ga 
guma jatü rü to ga norü duü̃xü̃xü̃ jéma 
namu. Notürü ga guma rü 
najama̱xẽrugü, rü namaã naguxchigagü. 
5 —Rü jexguma rü to ga norü duü̃xü̃xü̃ 
jéma namu. Notürü najama̱xgü. Rü 
jemawena, rü jéma nanamugü ga 
muxü̃ma ga togü ga norü duü̃xü̃gü. 
Notürü ga jema puracütanüxü̃gü rü 
najac̱uaixgü ga nhuxre, rü togü rü 
nanadai. 6 —Rü jexguma rü nüxü̃́ 
ínajaxü ga nanexü̃chi ga poraãcü nüxü̃ 
nangechaü̃cü. Rü düxwa guma nanexü̃ 
jéma namu, jerü nüma nagu naxĩnügu 
rü chi nanega naxĩnüẽ ga jema 
puracütanüxü̃gü. 7 —Notürü jexguma 
guma cori nanexü̃ nadaugügu ga jema 
puracütanüxü̃gü, rü nügümaã 
nhanagürügü: 
“Ngẽmaãrü tá nixĩ i nhaã naãne i 
jixcama. ¡Rü ngĩxã tajama̱xgü na tóxrü 
na jiĩxü̃ca̱x!” nhanagürügü. 8 —Rü 
jemaãcü najajauxgü, rü najama̱xgü. Rü 
jema uwanecüpechinüwa najata̱xgü ga 
naxü̃ne. 9 —Rü nhu̱xma rü pexna chaca, 
¿pexca̱x rü ṯacü tá naxü ja jima 
uwanecüarü jora namaã i ngẽma 
puracütanüxü̃gü i chixexü̃gü? Rü dücax, 
rü ngẽ́ma tá naxũ, rü tá nanadai i 
ngẽma puracütanüxü̃gü, rü togüna tá 
nanaxã i ngẽma uwanecü. 10 —¿Taguma 
e̱xna nawa pengúe i Tupanaãrü ore i 
ümatüxü̃? Erü ngẽmawa rü nhanagürü: 
“Rü jima nuta ja mecü ja ĩãrü 
üruü̃gü nüxü̃ oechirécü, rü 
nhu̱xma rü jimatama nixĩ ja 
Tupana nüxĩra jaxücuchicü na 
namaã inaxügüãxü̃ca̱x ja ĩpata. 
11 Rü tórü Cori ja Tupana nixĩ 
ga naxücü ga jema, rü nhu̱xma 
rü namexẽchi i taxca̱x”, 
nhanagürü i ngẽma ore. 12 Rü jexguma 
ga jema paigüarü ãẽ̱xgacügü, rü 
ngúexẽẽruü̃gü ga Muĩséarü mugüwa 
ngu̱xẽẽtaegüxü̃, rü togü ga ãẽ̱xgacügü 
ga jaguã̱xgü, rü Ngechuchuxü̃ 
nijauxgüchaü̃. Jerü nüxü̃ nacua̱xgü ga 
nachiga na jiĩxü̃ ga jema ore ga 
cua̱xruü̃gu jaxuxü̃. Notürü duü̃xü̃güxü̃ 
namuü̃ẽ rü jemaca̱x taxuü̃ma namaã 
naxüe. Rü nüxna jéma ínixĩmare. 
 
Ãẽ̱xgacüaxü̃́ dĩẽrumaã 
naxütanüxü̃chiga 
(Mt 22.15-22; Lc 20.20-26) 
13 Rü jexguma ga jema ãẽ̱xgacügü rü 
Ngechuchuxü̃tawa nanamugü ga nhuxre 
ga norü duü̃xü̃gü ga Parichéugü rü 
Eruditanüxü̃gü na nüxna jacagüexü̃ca̱x, 
rü ngoxi ṯacü rü chixexü̃ ga dexamaã 
nüxü̃ nangãxü̃ na jemaãcü 
ãẽ̱xgacügüxü̃tawa na íjaxuaxü̃güãxü̃ca̱x. 
14 Rü nümagü rü naxü̃tawa naxĩ, rü 
nhanagürügü nüxü̃: —Pa Ngúexẽẽruü̃x, 
nüxü̃ tacua̱x rü aixcuma nixĩ i ngẽma 
nüxü̃ cuixuxü̃ i ore. Rü tama 
duü̃xü̃gügamare cuxĩnü, erü tama norü 
düxétüxü̃negu cudawenü, notürü 
nacüma nixĩ i cungugüxü̃. Rü aixcuma 
cunangúexẽẽ i duü̃xü̃gü na Tupana 
naxwa̱xexü̃ãcüma namaxẽxü̃ca̱x. 
¡Tomaã nüxü̃ ixu! Rü ngẽma dĩẽru ja 
ãẽ̱xgacü ja tacü ja Romacü̱̃ã̱x totanüwa 
MARCU 12 
O Novo Testamento na língua ticuna do Brasil, 2da ed. ©2009, Liga Bíblica
126 
ngĩxü̃ jauxchaü̃cü ¿rü namexü̃ jiĩxü̃ na 
nüxna ngĩxü̃ taxãxü̃, rü e̱xna tama? 
—nhanagürügü. 15 Notürü ga 
Ngechuchu rü nüxü̃ nacua̱xama ga na 
chixexü̃gu namaã naxĩnüẽxü̃ ga jema 
duü̃xü̃gü woo meã namaã na 
janadexagüxü̃. Rü jemaca̱x nhanagürü 
nüxü̃: —¿Tü̱xcüü̃ chixexü̃gu choxü̃ 
penguxẽẽchaü̃xü̃? ¡Nuã ngĩxü̃ peinge i 
wüxitachinü i dĩẽru na ngĩxü̃ 
chadauxü̃ca̱x! —nhanagürü. 16 Rü jéma 
naxü̃tawa ngĩxü̃ nangegü ga 
wüxitachinü ga dĩẽru. Rü Ngechuchu rü 
nhanagürü nüxü̃: —¿Texéchicüna̱xã rü 
texééga nixĩ i ngĩgu üxü̃? —nhanagürü. 
Rü nümagü nanangãxü̃gü, rü 
nhanagürügü: —Romacü̱̃ã̱x ja ãẽ̱xgacü 
ja tacüchicüna̱xã nixĩ —nhanagürügü. 
17 Rü jexguma ga Ngechuchu rü 
nhanagürü nüxü̃: —¡Ãẽ̱xgacüna ngĩxü̃ 
pexã i ngẽma ãẽ̱xgacüarü ixĩcü, rü 
Tupanana ngĩxü̃ pexã i ngẽma 
Tupanaãrü ixĩcü! —nhanagürü. Rü 
jexguma jema orexü̃ naxĩnüẽgu, rü 
namaã naḇaixãchiãẽgü. 
 
Ngechuchuna nacagüe rü ngoxi 
wena namaxẽ i duü̃xü̃gü 
 
(Mt 22.23-33; Lc 20.27-40) 
18 Rü jemawena rü Ngechuchuxü̃tawa 
ínajadaugü ga nhuxre ga Chaduchéugü. 
Rü nümagü nixĩ i nüxü̃ jaxugüexü̃ na 
tagutáma wena namaxẽxü̃ i juexü̃. Rü 
jemaca̱x Ngechuchuna najacagüe, rü 
nhanagürügü: 19 —Pa Ngúexẽẽruü̃x, 
Muĩséarü mugüwa rü nhanagürü: 
“Rü ngẽxguma wüxi ja jatü naxma̱x 
ngexacüjane naju̱xgu, rü name 
nixĩ i naẽneẽtama ngĩmaã 
naxãma̱x i ngẽma jutecü i 
naxü̃ma̱x, na ngẽmaãcü 
naxãxãcüxü̃ca̱x ja naẽneẽ ga 
marü jucü”, 
nhanagürü ga jema ore. 20 —Dücax, 
najexma ga 7 ga nügüeneẽgü. Rü 
naxãma̱x ga guma jacü, notürü taũta 
naxãxãcüjane naju. 21-22 —Rü jexguma ga 
naĩ ga naẽneẽ nüxĩ ngĩmaã naxãma̱x ga 
jema ngecü, notürü guma rü ta naju rü 
nangexacü. Rü jexguma ga guma norü 
tamaẽ̱xpü̱x ga naẽneẽ nüxĩ ngĩmaã 
naxãma̱x, notürü jexgumarüü̃tama nüxü̃ 
nangupetü. Rü jemaãcü, gucüma ga 
guma 7 ga nügüeneẽ rü ngĩmaã naxãma̱x 
ga jema nge. Rü gucüma najue taũta 
naxãxãcüjane. Rü düxwa ngĩma rü ta iju 
ga jema nge. 23 —Rü dücax, ngẽxguma 
juexü̃ wena maxẽgu, ¿rü ngexcürüücü 
naxma̱x tá ijixĩ i ngẽma nge? Jerü 
gucüma ga guma 7 ga nügüeneẽgü 
ngĩmaã naxãma̱x —nhanagürügü. 24 Rü 
jexguma ga Ngechuchu rü nanangãxü̃, rü 
nhanagürü nüxü̃: —Pema rü ípetüe erü 
tama nüxü̃ pecua̱x i Tupanaãrü ore i 
ümatüxü̃, rü tama nüxü̃ pecua̱x i 
nhuxãcü na naporaxü̃ ja Tupana. 25 —Rü 
ngẽxguma juexü̃ wena maxẽgu, rü 
taxúetáma tixãma̱xgü rü e̱xna tixãtegü. 
Erü dauxü̃cü̱̃ã̱x i Tupanaãrü orearü 
ngeruü̃gürüü̃ tá tixĩgü i ngẽxguma. 
26 —Pema choxna peca i juexü̃ãrü 
dagüchiga. ¿Notürü tama e̱xna nawa 
pengúe i Tupanaãrü ore ga Muĩsé 
ümatüxü̃ ga naĩxãcü ga 
íij̱auxratanünechigaxü̃ íjaxuxü̃wa? Erü 
jema orewa rü Muĩséxü̃ nhanagürü ga 
Tupana: 
“Chama nixĩ i Abrã́ũãrü Tupana, rü 
Isaquiarü Tupana, rü Jacúarü 
Tupana”, 
MARCU 12 
O Novo Testamento na língua ticuna do Brasil, 2da ed. ©2009, Liga Bíblica
127 
nhanagürü. 27 —Rü ngẽma orewa nüxü̃ 
tacua̱x rü Tupana rü maxẽxü̃ãrü Tupana 
nixĩ rü tama juexü̃ãrü nixĩ, erü 
nape̱xewa rü taxúema taju. Rü 
ngẽmaãcü i pema rü poraãcü ípetüe 
—nhanagürü. 
 
Ngẽma Tupanaãrü mu i guxü̃ i norü 
mugüarü jexera ixĩxü̃ 
(Mt 22.34-40) 
28 Rü wüxi ga ngúexẽẽruü̃ ga Muĩséarü 
mugüwa ngu̱xẽẽtaexü̃, rü nüxü̃ naxĩnü 
ga jema togü ga namücügü ga 
Ngechuchumaã na íjaporagatanücüüxü̃. 
Rü nüma rü nüxü̃ nicua̱xãchi ga meãma 
na nangãxü̃ãxü̃. Rü jemaca̱x 
Ngechuchuca̱x nixũ, rü nüxna naca, rü 
nhanagürü nüxü̃: —Pa Ngúexẽẽruü̃x, 
¿ngẽxü̃rüüxü̃ i Tupanaãrü mu nixĩ i 
guxü̃ i norü mugüarü jexera ixĩxü̃? 
—nhanagürü. 29 Rü Ngechuchu 
nanangãxü̃, rü nhanagürü: —Ngẽma 
Tupanaãrü mu i guxü̃ i norü mugüarü 
jexera ixĩxü̃, rü nhaã nixĩ, nhanagürü: 
“¡Iperüxĩnüẽ, Pa Iraéanecü̱̃ã̱xgü! Rü 
nüma ja Cori ja tórü Tupana, rü 
jixicatama nixĩ ja tórü Cori. 
30 ¡Rü nüxü̃ nangechaü̃ ja Cori 
ja curü Tupana guxü̃ne ja curü 
maxü̃nemaã, rü guxü̃ i 
cuãẽmaã, rü guxü̃ i nagu 
curüxĩnüxü̃maã, rü guxü̃ i curü 
poramaã!” 
nhanagürü. 31 —Rü ngẽma norü taxre i 
Tupanaãrü mu, rü nhanagürü: 
“¡Rü nüxü̃ nangechaü̃ i cumücü na 
cugü cungechaü̃xü̃rüü̃!” 
nhanagürü. Rü nataxuma i to i 
Tupanaãrü mu i ngẽmagüarü jexera 
ixĩxü̃ —nhanagürü. 32 Rü jexguma ga 
jema ngúexẽẽruü̃ ga mugüwa 
ngu̱xẽẽtaexü̃, rü nhanagürü 
Ngechuchuxü̃: —Marü name, Pa 
Ngúexẽẽruü̃x, erü aixcuma nixĩ i ngẽma 
nüxü̃ cuixuxü̃ na wüxixicatama na jiĩxü̃ 
ja Tupana, rü nataxuma ja naĩ. 33 —Rü 
ngẽma Tupanaxü̃ na ingechaü̃xü̃ guxü̃ne 
ja tórü maxü̃nemaã, rü guxü̃ i nagu 
rüxĩnüxü̃maã, rü guxü̃ i tórü poramaã, 
rü nüxü̃ na ingechaü̃xü̃ i tamücü i jigü 
na ingechaü̃xü̃rüü̃, rü ngẽma nixĩ i 
guxü̃ma i naxü̃nagü i Tupanaca̱x 
naḏaixü̃ i tupaucaarü artaruwa 
ínagugüxü̃ãrü jexera ixĩxü̃ —nhanagürü. 
34 Rü jexguma Ngechuchu nüxü̃ da̱xgu 
ga mexü̃gu na naxĩnüãcüma na 
nangãxü̃ãxü̃ ga jema ngúexẽẽruü̃ ga 
mugüwa ngu̱xẽẽtaexü̃, rü nhanagürü 
nüxü̃: —Marü tama taxü̃ cuxü̃́ nataxu na 
cunajaxuxü̃ ja Tupana na curü ãẽ̱xgacü 
jiĩxü̃ca̱x —nhanagürü. Rü jemawena rü 
marü taxuü̃ma nügü naporaxẽẽ na 
nüxna jacachigüxü̃ca̱x. 
 
¿Texé nane nixĩ ja Cristu? 
 
(Mt 22.41-46; Lc 20.41-44) 
35 Rü jexguma tupauca ga taxü̃newa 
ínangúexẽẽtaejane ga Ngechuchu, rü 
duü̃xü̃güna naca, rü nhanagürü: 
—¿Tü̱xcüü̃ nixĩ i ngẽma ngúexẽẽruü̃gü i 
mugüwa ngu̱xẽẽtaegüxü̃ i nhagüxü̃: 
“Jima Cristu ja Tupana nüxü̃ unetacü 
rü nuxcümaü̃cü ga ãẽ̱xgacü ga Dawítaa 
nixĩ”, nhagüxü̃? 36 —¿Rü nhuxãcü i 
ngẽmaãcü jadexagüxü̃? Jerü nümatama 
ga Dawí, rü jexguma Tupanaãẽ i 
Üünexü̃ naãẽwa idexagu rü nhanagürü: 
“Cori ja Tupana rü chorü Corixü̃ 
nhanagürü: ‘¡Nuã chorü 
tügünecüwawa rüto 
MARCU 12 
O Novo Testamento na língua ticuna do Brasil, 2da ed. ©2009, Liga Bíblica
128 
nhu̱xmatáta nüxü̃ 
charüporamaẽ i curü uwanügü 
na cuga naxĩnüẽxü̃ca̱x!’ ” 
nhanagürü ga jema orewa. 37 —¿Notürü 
nhuxũcürüwa i Dawítaa jiĩxü̃ ja Cristu, 
ega nümatama ga Dawí, rü norü 
Corimaã naxuãgu? —nhanagürü. Rü 
jema muxü̃ma ga duü̃xü̃gü ga jéma 
jexmagüxü̃, rü taãẽãcüma 
Ngechuchuaxü̃́ inarüxĩnüẽ. 
 
Ngechuchu rü nüxü̃ nixu na tama 
jameãrü maxü̃ã̱xgüxü̃ ga jema 
ngúexẽẽruü̃gü ga Muĩséarü 
mugüwa ngu̱xẽẽtaegüxü̃ 
(Mt 23.1-36; Lc 11.37-54; 20.45-47) 
38 Ngechuchu rü norü ngu̱xẽẽtaewa rü 
nhanagürü: —¡Pexuãẽgü naxca̱x i ngẽma 
ngúexẽẽruü̃gü i Muĩséarü mugüwa 
ngu̱xẽẽtaegüxü̃! Erü nümagü rü norü me 
nixĩ i mexü̃ i naxchirumaã na naxĩãneãxü̃. 
Rü nanaxwa̱xegü na ĩanemaü̃wa duü̃xü̃gü 
meã nüxü̃ na rümoxẽgüxü̃. 39 —Rü 
ngutaque̱xepataü̃güwa rü norü me nixĩ i 
ãẽ̱xgacügüma̱xwe̱xewa na natogüxü̃. Rü 
õnagü i taxü̃wa rü ngẽma õnaãrü 
joraxü̃tawa ügüxü̃ i nachicaca̱x nadaugü. 
40 —Notürü tüxna nanapuxü̃ ja 
tümapatagü ja jíxema jutegüxe. Rü 
nhu̱xmachi nanama̱xẽẽ i norü jumuxẽgü 
na ngẽmagu nügü jacu̱xgüxü̃ca̱x rü 
duü̃xü̃gü nagu rüxĩnüẽxü̃ca̱x na aixcuma 
mexü̃gü na jixĩgüxü̃. Notürü nümagü tá 
nixĩ i jexeraãcü napocuexü̃ —nhanagürü. 
 
Jutecü ga ngearü dĩẽruã̱xcü ga 
Tupanaca̱x dĩẽru ngĩxü̃ ixãcü 
 
(Lc 21.1-4) 
41 Wüxicana ga Ngechuchu rü tupauca 
ga taxü̃neãrü dĩẽruchiü̃ãrü to̱xma̱xtawa 
narüto. Rü jéma inadawenü ga nhuxãcü 
duü̃xü̃gü jexma ngĩxü̃ na 
janaxücuchigüxü̃ ga norü dĩẽrugü. Rü 
muxü̃ma ga duü̃xü̃gü ga 
idĩẽruã̱xgüxü̃chixü̃ rü jexma ngĩxü̃ 
najarünucuchi ga muxũchicü ga norü 
dĩẽru. 42 Rü ngürü jéma ingu ga wüxi ga 
jutecü ga ngearü dĩẽruã̱xcü. Rü ngĩma 
rü wüxi ga jema dĩẽruchiü̃gu ngĩxü̃ 
ijarüxücuchi ga taxretachinü ga 
dĩẽruxacü ga ítanücü. 43 Rü jexguma ga 
Ngechuchu rü norü ngúexü̃güca̱x naca, 
rü nhanagürü nüxü̃: —Aixcuma pemaã 
nüxü̃ chixu rü nhaã ngecü i jutecü i 
ngearü dĩẽruã̱xcü, rü guxü̃ i ngẽma togü 
i dĩẽruchiü̃gu dĩẽru ngĩxü̃ 
ixücuchigüxü̃ãrü jexera ngĩxü̃ ixã. 44 Erü 
guxü̃ma i togü rü ngĩxü̃ inaxãgü i 
ngẽma nüxü̃́ íjaxügücü. Notürü ngĩma 
ngĩxü̃́ natauxjane ngĩxü̃ ixã i gu̱xcüma i 
ngĩxü̃́ ngẽxma̱xcü i ngĩrü õnatanü 
—nhanagürü. 
 
Ngechuchu nanaxunagü na tupauca 
ga taxü̃negu tá na napogüexü̃ 
(Mt 24.1-2; Lc 21.5-6) 
 
13
  
1 Rü jexguma tupauca ga 
taxü̃newa ínaxũxũgu ga 
Ngechuchu, rü wüxi ga norü ngúexü̃gü rü 
nhanagürü nüxü̃: —Pa Ngúexẽẽruü̃x 
¡dücax nhuxãcü nimexẽchi ja daa tupauca 
ja itaxü̃ne rü naxtapü̱xarü nutagü! 
—nhanagürü. 2 Notürü Ngechuchu 
nanangãxü̃, rü nhanagürü: —Pema nüxü̃ 
pedaugü ja guxü̃nema ja jima tupauca ja 
taxü̃neãrü ĩpatagü. Notürü pemaã nüxü̃ 
chixu rü aixcuma guxü̃nema ja daa 
ĩpatagü rü tá nagu napogüe. Rü norü 
nutagü rü taxucütáma nügüétü naxüxüra, 
rü bai tá ja wüxi —nhanagürü. 
MARCU 12 
,  
13 
O Novo Testamento na língua ticuna do Brasil, 2da ed. ©2009, Liga Bíblica
129 
 
Cua̱xruü̃gü i tá nüxü̃ idauxü̃ naxü̃pa 
na nagúxü̃ i naãne 
 
(Mt 24.3-28; Lc 17.22-24; 21.7-24) 
3-4 Rü jemawena rü Oriwéranecüarü 
Ma̱xpǘne ga tupauca ga taxü̃neãrü 
to̱xma̱xtawa jexmanewa naxĩ. Rü jéma 
narüto ga Ngechuchu. Rü Pedru rü 
Tiagu rü Juã́ũ rü Ãdré rü naxü̃tawa naxĩ 
na noxrüwama nüxna nacagüexü̃ca̱x. Rü 
nhanagürügü: —Tanaxwa̱xe i tomaã 
nüxü̃ cuixu na nhuxgu tá nangupetüxü̃ i 
ngẽma nüxü̃ cuixuxü̃. ¿Rü ṯacü tá nixĩ i 
norü cua̱xruü̃ i nawa nüxü̃ tacuáxü̃ na 
nangupetüchaü̃xü̃ i ngẽma? 
—nhanagürügü. 5 Rü jexguma ga 
Ngechuchu rü nanangãxü̃ rü nhanagürü 
nüxü̃: —¡Pexuãẽgü na taxúema pexü̃ 
womüxẽẽxü̃ca̱x! 6 —Erü muxũchixü̃ i 
duü̃xü̃gü tá ínangugü, rü chagu tá nügü 
nicu̱xgü, rü nhanagürügü tá: 
“Chama nixĩ i Cristu”, nhanagürügü 
tá. Rü muxũchixü̃ i duü̃xü̃güxü̃ tá 
nawomüxẽẽ. 7 —Rü ngẽxguma nüxü̃ 
pexĩnüẽgu na nügü naḏaixü̃ i 
nachiü̃ãnegü i ngaicamagüxü̃ rü togü i 
nachiü̃ãnegü i jaxü̃gugüxü̃, ¡rü 
tãũxü̃táma ngẽmaca̱x peḇaixãchiãẽgü! 
Erü woetama ngẽmaãcü tá nangupetü. 
Notürü tãũxü̃táma naãneãrü gu̱x nixĩ i 
ngẽma. 8 —Erü wüxi i nachiü̃ãne rü to i 
nachiü̃ãnemaã tá nügü nadai. Rü wüxi 
ja ãẽ̱xgacüarü churaragü rü to i 
ãẽ̱xgacüarü churaragümaã tá nügü 
nadai. Rü muxü̃ma i nachicawa rü tá 
naxĩã̱xãchiane. Rü tá taija nangu̱x. 
Notürü guxü̃ma i ngẽma rü norü 
ügümare nixĩ i ngẽma ngúxü̃ i tá 
ngupetüxü̃. 9 —¡Rü meã pegüna 
pedaugü! Erü ãẽ̱xgacügüpe̱xewa tá pexü̃ 
nagagü, rü ngutaque̱xepataü̃gügu tá 
pexü̃ nic̱uaixgü. Rü nachiü̃ãnegüarü 
ãẽ̱xgacügüpe̱xewa tá pexü̃ nagagü 
naxca̱x na chorü duü̃xü̃gü na peixĩgüxü̃. 
Notürü ngẽmaãcü tá pexü̃́ natauxcha na 
ngẽma ãẽ̱xgacügümaã nüxü̃ peixuxü̃ i 
chauchiga. 10 —Notürü naxü̃pa na 
nagúxü̃ i naãne rü tanaxwa̱xe i 
Tupanaãrü ore i maxẽxẽẽruü̃ rü guxü̃ i 
nachiü̃ãnewa na naxunagüxü̃. 
11 —Notürü ngẽxguma 
ãẽ̱xgacügüpe̱xewa pexü̃ nagagügu, ¡rü 
tãũxü̃táma pexoegaãẽgü naxca̱x na 
ṯacümaã tá penangãxü̃xü̃! ¡Rü namaã 
nüxü̃ peixu i ngẽma ore i 
ngẽxgumatama Tupana pexna ãxü̃ na 
nüxü̃ peixuxü̃ca̱x! Erü tãũxü̃táma pema 
nixĩ na peidexagüxü̃, notürü Tupanaãẽ i 
Üünexü̃ tá nixĩ i pewa idexaxü̃. 12 —Rü 
nügüeneẽgüwa tátama rü 
ãẽ̱xgacügüxü̃tawa nügü ínajaxuaxü̃gü 
na ngẽmaãcü tüxü̃ naḏaixü̃ca̱x. Rü 
ngẽxgumarüü̃ tá ta i papagü rü mamagü 
rü tá naxãcügüxü̃ ínajaxuaxü̃gü. Rü 
nümagü i naxãcügü rü tá nanatügümaã 
rü naẽgümaã nanuẽ, rü tá tüxü̃ 
ínajaxuaxü̃gü na ãẽ̱xgacügü tüxü̃ 
naḏaixü̃ca̱x. 13 —Rü guxü̃ i naãnewa rü 
duü̃xü̃gü tá pechi naxaie naxca̱x na 
chorü duü̃xü̃gü peixĩgüxü̃. Notürü 
jíxema naẽ́tüwa meã Tupanaãxü̃́ 
jaxõõmáxẽ, rü jíxema tá tixĩ ja aixcuma 
najaxúxe i maxü̃ i taguma gúxü̃. 14 —Rü 
ngẽxguma nüxü̃ peda̱xgu i ngẽma 
ãũãchixü̃ rü ãũcümaxü̃chixü̃ i 
chixexẽẽruü̃ i ngextá tama 
íinaxwa̱xexü̃wa na nangẽxmaxü̃, rü 
ngẽxguma ja jíxema Judéaanewa 
ngẽxmagüxe, rü tanaxwa̱xe i 
ma̱xpǘneãnewa tabuxmü. Rü texé ja 
MARCU 13 
O Novo Testamento na língua ticuna do Brasil, 2da ed. ©2009, Liga Bíblica
130 
jíxema nüxü̃ damatüxe, ¡rü name nixĩ i 
meã nagu tarüxĩnü i ngẽma! 15 —Rü 
ngẽma ngunexü̃gu texé tümapataa̱xtüwa 
ngẽxmagu, rü tama name i tümapatagu 
tajangaxi na ṯacü i tümaãrü ngẽmaxü̃ 
tajajaxuxü̃ca̱x. 16 —Rü texé ja 
tümaãnewa ngẽxmaxẽ rü tama name i 
tümapataca̱x tataegu na tümachirugü 
tajajaxuxü̃ca̱x. 17 —Rü ngẽma 
ngunexü̃gügu, rü wüxi i ngechaü̃ tá nixĩ 
i tümaca̱x ja jíxema ngexegü ja 
ixãũcharaü̃güxe rü jíxema 
imaĩxãcügüxe. 18 —¡Rü Tupanana 
naxca̱x peca i perü jumuxẽwa na tama 
gáuane ixüjane pexü̃ na 
nangupetüxü̃ca̱x i ngẽma chixexü̃! 
19 —Erü ngẽma ngunexü̃gügu rü poraãcü 
tá nangẽxma i ngúxü̃ ga noxri Tupana 
naãne ixügügumama taguma jexmaxü̃, 
rü ngẽmawena rü tagutáma nangẽxma. 
20 —Rü ngẽxguma Tupana tama 
nanoxrexẽẽgu i ngẽma ngunexü̃gü, rü 
taxúetáma tamaxü̃. Notürü Tupana rü 
marü nananoxrexẽẽ i ngẽma ngunexü̃gü 
erü tüxü̃ nangechaü̃ ja jíxema noxrüxü̃ 
tüxü̃ jadexechixe. 21 —Rü ngẽxguma 
texé pexü̃ nhagügu: 
“Dücax, daa nixĩ ja Cristu”, nhagügu, 
rü e̱xna: 
“Gua nixĩ ja Cristu”, nhagügu, ¡rü tãṹ 
i nüxü̃́ pejaxõgüxü̃! 22 —Erü 
Cristugüneta rü Tupanaãrü orearü 
uruü̃güneta tá ínangugü. Rü tá 
nanaxügü i muxü̃ma i cua̱xruü̃gü i 
taxü̃gü. Rü ngẽmaãcü, ega nüxü̃́ 
natauxchagu, rü tá tüxü̃ nawomüxẽẽgü 
woo ja jíxema duü̃xẽgü ja Tupanatama 
tüxü̃ idexechixe. 23 —¡Pexuãẽgü! Erü 
guxü̃ma i ngẽma tá ngupetüxü̃, rü marü 
naxü̃pa pemaã nüxü̃ chixu. 
 
Nhuxãcü tá nixĩ i ngẽxguma 
nataegugu ja Tupana Nane ja 
duü̃xü̃xü̃ ixĩcü 
 
(Mt 24.29-35, 42, 44; Lc 21.25-36) 
24 —Notürü marü nangupetügu i 
ngẽma ngúxü̃gü, rü ngẽma 
ngunexü̃gügu rü tá nixo ja üa̱xcü rü 
tãũxü̃táma inabaxi ja tawemacü. 25 —Rü 
woramacurigü rü ẽxtagü rü tá narüji. 
Rü guxü̃ma i dauxü̃wa ngẽxmaxü̃ rü tá 
naxĩã̱xãchitanü rü nachicana tá 
nixĩgachitanü. 26 —Rü ngẽxguma i 
duü̃xü̃gü rü tá nüxü̃ nadaugü ja Tupana 
Nane ja duü̃xü̃xü̃ ixĩcü na caixanexü̃gu 
ínaxĩxü̃ i guxü̃ma i norü poramaã rü 
norü ngóonexü̃maã. 27 —Rü tá nanamu i 
norü orearü ngeruü̃gü i dauxü̃cü̱̃ã̱x na 
tüxü̃ nanutaque̱xexü̃ca̱x ja jíxema 
Tupana tüxü̃ idexechixe ja guxü̃wama 
ngẽxmagüxe nhu̱xmatáta naãne 
íjacuáxü̃wa nangu. 28 —¡Iperüxĩnüẽ i 
nhaã ngu̱xẽẽtae i ori i figuerachiga, rü 
naxca̱x pengúe! Rü ngẽxguma 
ngexwacaxü̃xü̃ i nachacüüxacügü 
ijarüjixgu rü naxüátügu, rü ngẽmawa 
nüxü̃ pecua̱x na paxa tá taunecü jiĩxü̃. 
29 —Rü ngẽxgumarüü̃ ta, rü ngẽxguma 
nüxü̃ peda̱xgu na nangupetüxü̃ i ngẽma 
pemaã nüxü̃ chixuxü̃, rü ngẽmawa tá 
nüxü̃ pecua̱x na paxaxüchi tá ínanguxü̃ 
ja Tupana Nane ja duü̃xü̃xü̃ ixĩcü. 
30 —Rü guxü̃ma i ngẽma nhu̱xma pemaã 
nüxü̃ chixuxü̃ rü aixcuma tá nangupetü 
naxü̃pa na najuexü̃ i ngẽma duü̃xü̃gü i 
ngẽxguma maxẽxü̃. 31 —Dauxü̃guxü̃ i 
naãne rü nhama i naãne rü tá inajarüxo. 
Notürü chorü ore rü tagutáma 
inajarüxo, rü aixcuma tá ningu. 
32 —Notürü ngẽma ngunexü̃ rü ngora i 
MARCU 13 
O Novo Testamento na língua ticuna do Brasil, 2da ed. ©2009, Liga Bíblica
131 
nagu tá nangupetüxü̃ i ngẽma pemaã 
nüxü̃ chixuxü̃, rü Tanatü ja 
Tupanaxĩcatama nüxü̃ nacua̱x i nhuxgu 
tá na nangupetüxü̃ i ngẽma, rü taxúema 
ja togue nüxü̃ tacua̱x. Rü woo i norü 
orearü ngeruü̃gü i dauxü̃cü̱̃ã̱x rü tama 
nüxü̃ nacua̱xgü, rü woo i chama na 
Nane chiĩxü̃ rü tama nüxü̃ chacua̱x i 
nhuxgu tá na nangupetüxü̃ i ngẽma. 
33 —Rü ngẽmaca̱x, ¡ipedaue rü 
pexuãẽgü! Erü tama nüxü̃ pecua̱x i ṯacü 
rü ngora tá íchangu i chamax. 34 —Rü 
guxü̃ma i ngẽma pemaã nüxü̃ chixuxü̃, 
rü nanangẽxgumaraü̃ ja wüxi ja jatü ja 
ixũãchichaü̃cü na to i nachiü̃ãnewa 
naxũxü̃ca̱x rü norü duü̃xü̃güxü̃ mucü na 
nüxna nadaugüxü̃ca̱x ja nachiü̃. Rü 
wüxichigü i ngẽma duü̃xü̃güna nanaxã i 
norü puracü, rü ngẽma ĩã̱xãrü daruü̃ rü 
nanamu na ngẽ́ma meã nüxna 
nadauxü̃ca̱x. 35-36 —¡Rü ngẽmaca̱x name 
nixĩ i pema rü ipedaue! Erü tama nüxü̃ 
pecua̱x i nhuxgu tá ínangu ja jima cori 
ja ĩpataarü jora, rü bexmana noxri 
nachütagu, rü e̱xna ngãxü̃cüügu, rü 
e̱xna ota icaxgu, rü e̱xna noxri 
jangóonegu. ¡Rü ngẽmaca̱x ipedaue na 
ngürüãchi ínanguxgu tama ípepeejane 
pexü̃ na íjanguéü̃xü̃ca̱x! 37 —Rü ngẽma 
ore i pemaã nüxü̃ chixuxü̃, rü guxü̃ i 
duü̃xü̃güca̱x nixĩ. ¡Rü ipedaueecha! 
—nhanagürü. 
 
Ãẽ̱xgacügü naxca̱x nadaugü na 
nhuxãcu Ngechuchuxü̃ jajauxgüxü̃ 
(Mt 26.1-5; Lc 22.1-2; Ju 11.45-53) 
 
14
  
1 Rü taxre ga ngunexü̃ nataxu 
ga na nawa nanguxü̃ ga 
Judéugüarü peta ga Üpetüchiga ga nagu 
nangõ̱xgüãxü̃ ga põũ ga ngearü 
puxẽẽruü̃ã́xü̃. Rü ga paigüarü 
ãẽ̱xgacügü rü ngúexẽẽruü̃gü ga mugüwa 
ngu̱xẽẽtaegüxü̃ rü naxca̱x nadaugü ga 
nhuxãcü bexma duü̃xü̃güechita 
Ngechuchuxü̃ na jajauxgüxü̃ rü na 
jama̱xgüãxü̃ca̱x. 2 Jerü nümaxü̃ rü 
nhanagürügü: —Taxucürüwama 
nhu̱xma petagu tajajauxgü, erü duü̃xü̃gü 
rü tá tamaã nanuẽ —nhanagürügü. 
 
Wüxi ga nge rü Ngechuchuerugu 
inaba ga pumara 
 
(Mt 26.6-13; Ju 12.1-8) 
3 Rü Ngechuchu rü Betániãwa naxũ 
napatawa ga Chimáũ ga 
rüchaxünecümaã naxugüãcü. Rü 
jexguma mechawa natojane, rü jéma 
ingu ga wüxi ga ngecü ga wüxiweü̃ ga 
pumara ga paacaxü̃chixü̃ ga 
tatanüxü̃chixü̃ jéma ngecü. Rü 
ijapojenagu ga jema pumarachixü̃ ga 
nuta ga mexẽchicünaxca̱x, rü 
Ngechuchuerugu inaba. 4 Notürü nhuxre 
ga jema jéma jexmagüxü̃ rü nanuẽ 
naxca̱x ga jema naxüxü̃ ga jema ngecü, 
rü nügümaã nhanagürügü: —¿Tü̱xcüü̃ 
ngẽxma inaxaijaxü̃ i ngẽma pumara? 
5 —Rü narümemaẽ chi nixĩ i 300 
tachinü i dĩẽrugu namaã itaxe, rü 
nhu̱xmachi ngẽma dĩẽrumaã nüxü̃ 
irüngü̃xẽẽ i ngẽma duü̃xü̃gü i ngearü 
dĩẽruã̱xgüxü̃ —nhanagürügü. Rü 
jemaãcü ngĩchiga nidexagü ga jema 
nge. 6 Notürü ga Ngechuchu rü 
nhanagürü nüxü̃: —¡Ngexrüma! 
¿Tü̱xcüü̃ ngĩxü̃ pechixewe? Erü ngẽma 
chamaã naxüxü̃, rü wüxi i mexü̃ nixĩ. 
7 —Rü ngẽma ngearü dĩẽruã̱xgüxü̃ rü 
guxü̃gutáma petanüwa nangẽxmagü, rü 
ngẽmaãcü pexü̃́ natauxcha na nüxü̃ 
MARCU 13 
,  
14 
O Novo Testamento na língua ticuna do Brasil, 2da ed. ©2009, Liga Bíblica
132 
perüngü̃xẽẽxü̃ i ngẽxguma 
penaxwa̱xegu. Notürü i chama rü 
tãũxü̃táma guxü̃gu petanüwa 
changẽxma. 8 —Rü nhaã nge rü inaxü i 
guxü̃ma i ngẽma ngĩxü̃́ tauxchaxü̃, rü 
ngẽmaca̱x joxni choxü̃ ipumaraxü̃ne 
naxü̃pa na ichatáxü̃. 9 —Rü aixcuma 
pemaã nüxü̃ chixu rü guxü̃ i naãnewa i 
ngextá duü̃xü̃gü nüxü̃ íixugügüxü̃wa i 
ore i maxẽxẽẽruü̃, rü nhaã ngecü 
chamaã üxü̃ rü tá ta nüxü̃ nixugügü. Rü 
ngẽmaãcü tá ngĩxna nacua̱xãchie i 
duü̃xü̃gü —nhanagürü ga Ngechuchu. 
 
Juda rü ãẽ̱xgacügümaã nanamexẽẽ 
na nhuxãcü tá na Ngechuchuxü̃ 
jajauxgüxü̃ca̱x 
 
(Mt 26.14-16; Lc 22.3-6) 
10 Rü Juda Icarióti ga wüxi ga jema 12 
ga ngúexü̃tanüxü̃ ixĩxü̃, rü Judéugüarü 
paigüarü ãẽ̱xgacügütanüwa naxũ na 
namaã jamexẽẽãxü̃ca̱x na nhuxãcü tá na 
Ngechuchuxü̃ jajauxgüxü̃ca̱x. 11 Rü 
jexguma jemaxü̃ naxĩnüẽgu, rü nümagü 
ga jema ãẽ̱xgacügü rü nataãẽgü. Rü 
dĩẽru Judana ngĩxü̃ naxuaxü̃gü. Rü 
jexgumama inanaxügü ga Juda ga 
naxca̱x na nadauxü̃ ga nhuxãcü nüxü̃́ na 
natauxchaxẽẽgüãxü̃ na duü̃xü̃güechita 
Ngechuchuxü̃ jajauxgüxü̃ca̱x. 
 
Üpetüchigaarü õnawa 
 
nachibü ga Cori 
(Mt 26.17-29; Lc 22.7-23; Ju 13.21-30; 
1 Co 11.23-26) 
12 Rü nawa nangu ga ngunexü̃ ga nagu 
inaxügüxü̃ ga jema peta ga põũ ga 
ngearü puxẽẽruü̃ã́xü̃ nagu nangõ̱xgüxü̃. 
Rü jema nixĩ ga ngunexü̃ ga nagu 
carneruxacü naxca̱x jama̱xgüxü̃ ga 
Üpetüchigaarü peta. Rü jexguma ga 
norü ngúexü̃gü rü Ngechuchuna 
nacagüe, rü nhanagürügü: —¿Ngextá 
cunaxwa̱xe na tanamexẽẽxü̃ i õna i 
Üpetüchigaarü petagu ingṍxü̃? 
—nhanagürügü. 13 Rü jexguma ga nüma 
rü nanamu ga taxre ga norü ngúexü̃gü, 
rü nhanagürü nüxü̃: —¡Ẽcü, jéa ĩãnewa 
pexĩ! Rü ngẽxma tá nüxü̃ pejangau i 
wüxi i jatü i wüxi ja tü̃xü̃ ja dexámaã 
ããcuxe ngẽxma tüxü̃ ingexü̃. ¡Rü nawe 
perüxĩ! 14 —¡Rü jima ĩpata ja nagu 
jaxücune i ngẽma jatü, rü jima ĩãrü 
joramaã nüxü̃ peixu, rü nhapegügü 
nüxü̃: 
“Torü ngúexẽẽruü̃ nüxü̃ nacuáxchaü̃ na 
ngẽxü̃ jiĩxü̃ i ngẽma ucapu i norü 
ngúexü̃gümaã tá nawa nachibüxü̃ i 
Üpetüchigaarü õnagu”, nhapegügü nüxü̃! 
15 —Rü nüma tá pexü̃ nüxü̃ nadauxẽẽ i 
wüxi i ucapu i taxü̃ i marü meã mexẽẽxü̃ i 
norü dauxü̃chiü̃wa ngẽxmaxü̃. ¡Rü ngẽ́ma 
penamexẽẽ̱x i tórü õna i Üpetüchigaca̱x 
ixĩxü̃! —nhanagürü nüxü̃. 16 Rü inaxĩãchi 
ga jema taxre ga ngúexü̃gü, rü ĩãnewa 
naxĩ. Rü jexma nüxü̃ inajangaugü ga 
guxü̃ma jema Ngechuchu namaã nüxü̃ 
ixuxü̃rüü̃. Rü jéma nanamexẽẽ ga õna ga 
Üpetüchigaca̱x ixĩxü̃. 17 Rü jexguma marü 
nachütachaü̃gu, rü ínangu ga Ngechuchu 
namaã ga jema 12 ga norü ngúexü̃gü. 
18 Rü jexguma mechawa ínachibüejane, rü 
Ngechuchu rü nhanagürü nüxü̃: 
—Aixcuma pemaã nüxü̃ chixu rü wüxie ja 
petanüwa i nhu̱xma chamaã nuã chibüxe 
tá tixĩ ja bexma choxü̃ íjaxuaxü̃xẽ 
—nhanagürü. 19 Rü jexguma ga nümagü 
ga norü ngúexü̃gü rü poraãcü 
nangechaü̃gü. Rü inanaxügüe ga na 
wüxichigü nüxna icachigüxü̃, rü 
MARCU 14 
O Novo Testamento na língua ticuna do Brasil, 2da ed. ©2009, Liga Bíblica
133 
nhanagürügü: —Pa Corix, ¿chama tá 
chiĩxü̃ i cuxü̃ íchajaxuaxü̃xü̃? 
—nhanagürügü. 20 Rü nüma ga 
Ngechuchu nanangãxü̃ rü nhanagürü 
nüxü̃: —Wüxi i pema i 12 tanüwa i 
daatama poratuwa norü põũ iwaixẽẽxü̃, 
rü ngẽma tá nixĩ i choxü̃ íjaxuaxü̃xü̃. 
21 —Rü chama i Tupana Nane na duü̃xü̃xü̃ 
chiĩxü̃, rü tá chaju ngẽma Tupanaãrü ore i 
ümatüxü̃ nüxü̃ ixuxü̃rüü̃. Notürü wüxi i 
ngechaü̃xü̃chi nixĩ naxca̱x i ngẽma jatü i 
choxü̃ íjaxuaxü̃xü̃. Rü narümemaẽ chi nixĩ 
ga noxtacüma tau chima na nabuxü̃ 
—nhanagürü. 22 Rü jexguma 
ínachibüejane, rü Ngechuchu nanajaxu ga 
põũ. Rü Tupanana moxẽ naxã, rü 
inanabücu, rü norü ngúexü̃güxü̃ najanu. 
Rü nhanagürü nüxü̃: —¡Penajau̱x i nhaã 
põũ! Rü ngẽma rü chaxunechiga nixĩ 
—nhanagürü. 23 Rü jemawena nanajaxu 
ga wüxi ga copu ga wĩũmaã ããcuxü̃. Rü 
jexgumarüü̃ ta Tupanana moxẽ naxca̱x 
naxãxĩra, rü nhu̱xmachi norü ngúexü̃güna 
nanaxã. Rü guxü̃ma nawa naxaxegü. 24 Rü 
nhanagürü nüxü̃: —Daa wĩũ ja chaugü i 
muxü̃ma i duü̃xü̃güca̱x ibacüchiga nixĩ. 
Rü jimawa Tupana meãma nanango̱xẽẽ 
na aixcuma jiĩxü̃ i norü uneta. 25 —Rü 
aixcuma pemaã nüxü̃ chixu rü tãũxü̃táma 
wena chajaxaxü ja daa wĩũ nhu̱xmatáta 
Tupana ãẽ̱xgacü íixĩxü̃wa wĩũ ja 
ngexwacaxü̃cü chajaxaüx —nhanagürü. 
 
Ngechuchu nüxü̃ nixu na 
 
Pedru rü tá nügü ijacúxü̃ na 
 
norü ngúexü̃ jiĩxü̃ 
(Mt 26.30-35; Lc 22.31-34; 
 
Ju 13.36-38) 
26 RÜ nhu̱xmachi nawijaegü nhuxre ga 
Tupanaãrü wijaegu. Rü jemawena rü 
Oriwéranecüarü Ma̱xpǘnewa naxĩ. 27 Rü 
jexguma ga Ngechuchu rü nhanagürü 
nüxü̃: —Guxãma i pema rü tá choxü̃ 
ípeta̱xgü. Erü ngẽmaãcü nüxü̃ nixu i 
Tupanaãrü ore i ümatüxü̃ i nhaxü̃: 
“Tá chajama̱x ja carneruarü daruü̃, 
rü tá nanaxüanemare i 
carnerugü”, 
nhaxü̃. 28 —Notürü ngẽxguma marü 
juwa ícharüdaxguwena, rü chaxira tá 
pexü̃pa Gariréaanewa chaxũ 
—nhanagürü. 29 Rü jexguma ga Pedru rü 
nhanagürü nüxü̃: —Woo guxü̃ma i togü 
cuxü̃ íta̱xgu, rü chama rü tãũxü̃táma 
cuxü̃ íchata̱x —nhanagürü. 30 Rü 
Ngechuchu nanangãxü̃ rü nhanagürü 
nüxü̃: —Aixcuma cumaã nüxü̃ chixu rü 
nhamatama i chütaxü̃gu rü naxü̃pa na 
taxree̱xpü̱xcüna jac̱axü̃ i ota, rü 
tamaẽ̱xpü̱xcüna tá cugü icuicu̱x na 
chorü duü̃xü̃ cuiĩxü̃ —nhanagürü. 
31 Notürü nüma ga Pedru rü 
nhanagürüama: —Woo wüxigu cumaã 
chaju̱xgu, rü tãũxü̃táma chaugü ichicu̱x 
na curü duü̃xü̃ chiĩxü̃ —nhanagürü. Rü 
guxü̃ma ga togü ga norü ngúexü̃gü rü ta 
jema nhanagürügü. 
 
Ngechuchu rü Jechemaníwa 
najajumuxẽ 
 
(Mt 26.36-46; Lc 22.39-46) 
32 Rü jemawena rü Ngechuchu rü norü 
ngúexü̃gü rü nawa naxĩ ga wüxi ga 
nachica ga Jechemanígu ãẽ́gaxü̃. Rü 
Ngechuchu rü nhanagürü nüxü̃: —¡Nuã 
perütogü joxni paxa jéa chajajumuxẽ! 
—nhanagürü. 33 Rü nhu̱xmachi 
ínajagagü ga Pedru, rü Tiagu, rü Juã́ũ. 
Rü naxca̱x inaxügü ga na poraãcü 
nangechaü̃xü̃ rü naxi̱xãchiãẽxü̃. 34 Rü 
MARCU 14 
O Novo Testamento na língua ticuna do Brasil, 2da ed. ©2009, Liga Bíblica
134 
jexguma rü nhanagürü nüxü̃: —Poraãcü 
changechaü̃, rü nagu charüxĩnü na 
ngẽmamaã tá chajuxü̃. ¡Rü nuxa 
perücho i pemax, rü ipedaue! 
—nhanagürü. 35 Rü jexguma ga 
Ngechuchu rü jéaxüra naxũ. Rü 
nhaxtüanegu nanangücuchi. Rü 
Tupanana naxca̱x naca na nawa 
ínanguxuchixü̃ca̱x ga jema ngúxü̃ ga 
jexguma chi Tupanaãrü ngúchaü̃ jixĩgu. 
36 Rü norü jumuxẽwa rü nhanagürü: 
—Pa Chaunatüx, cuxca̱x rü guxü̃ma 
natauxcha. ¡Rü nüxna choxü̃ 
ínanguxuchixẽẽ i nhaã ngúxü̃ i tá choxü̃ 
üpetüxü̃! Notürü chanaxwa̱xe i cunaxü i 
cuxrütama ngúchaü̃ rü tama i choxrü 
—nhanagürü. 37 Rü nhu̱xmachi nataegu 
ga norü ngúexü̃gü íjexmagüxü̃wa. Rü 
nüxü̃ inajangau ga na ínapeexü̃. Rü 
nhanagürü Pedruxü̃: — Pa Chimáũx, 
¿ícupe? ¿Tama e̱xna namaã cupora na 
icudauxü̃, rü bai i wüxi i ngora? 38 —¡Rü 
ipedaue, rü Tupanana naxca̱x pec̱a na 
pexü̃ nangü̃xẽẽxü̃ca̱x na tama choxü̃ 
ípetáxü̃ca̱x i ngẽxguma ṯacü rü 
guxchaxü̃ pexü̃ üpetügu! Erü aixcuma 
peãẽwa rü ípememare, notürü pexene 
nixĩ i ngẽma turaxü̃ —nhanagürü. 39 Rü 
wenaxãrü ínixũ, rü noxrirüü̃tama 
najajumuxẽ. 40 Rü jexguma wenaxãrü 
norü ngúexü̃güca̱x nataegugu, rü nüxü̃ 
inajangau ga na wenaxãrü ínapeexü̃, 
jerü poraãcü najaxtaexü̃chi. Rü jemaca̱x 
ga nümagü rü tama nüxü̃ nacua̱xgü ga 
na ṯacümaã tá nangãxü̃güãxü̃. 41 Rü norü 
tamaẽ̱xpü̱xcüna wenaxãrü norü 
ngúexü̃güca̱x nataegu, rü nhanagürü 
nüxü̃: —¿Nhu̱xma rü ta e̱xna ípepeeama 
rü iperüngü̃ẽãma? ¡Rü marütama! Erü 
chama i Tupana Nane na duü̃xü̃xü̃ 
chiĩxü̃ rü marü nawa nangu i ngora na 
choxü̃ na jajauxgüxü̃ rü nüxna na choxü̃ 
namugüxü̃ca̱x i duü̃xü̃gü i chixexü̃ i 
pecaduã̱xgüxü̃. 42 —¡Rü ipechigü, rü 
ngĩxã ítixĩ! Erü marü nhamama nixĩ i 
ngẽma choxü̃ íjaxuaxü̃xü̃ —nhanagürü. 
 
Ngechuchuxü̃ nijauxgü 
(Mt 26.47-56; Lc 22.47-53; Ju 18.2-11) 
43 Rü jexguma íjadexajane ga 
Ngechuchu, rü ínangu ga Juda ga norü 
ngúexü̃chire̱x ixĩxü̃. Rü nawe narüxĩ ga 
muxü̃ma ga duü̃xü̃gü ga taramaã rü 
naĩmaã ixãxnexü̃. Rü jema nixĩ ga 
duü̃xü̃gü ga jéma namugüxü̃ ga 
paigüarü ãẽ̱xgacügü rü ngúexẽẽruü̃gü 
ga mugüwa ngu̱xẽẽtaegüxü̃ rü togü ga 
ãẽ̱xgacügü ga jaguã̱xgü. 44 Rü Juda ga 
ínaxuaxü̃xü̃ rü marü jema duü̃xü̃gümaã 
nanamexẽẽ, rü nhanagürü: 
“Ngẽma nüxü̃ chawãxĩxü̃ nixĩ i 
Ngechuchu. Rü ngẽma tá nixĩ i 
pejauxgüxü̃ rü meã pejanáĩãcüma 
pejagagüxü̃” —nhanagürü. 45 Rü 
jemaãcü Ngechuchuca̱x nixũ, rü 
nhanagürü nüxü̃: —Pa Ngúexẽẽruü̃x 
—nhanagürü. Rü nhu̱xmachi nanawãxĩ. 
46 Rü jexgumatama Ngechuchuxü̃ 
nijauxgü. 47 Notürü wüxi ga 
Ngechuchutanüxü̃ nanawe̱xechi ga norü 
tara, rü jemamaã paigüarü ãẽ̱xgacüarü 
duü̃xü̃xü̃ ínadaechinü. 48 Rü jexguma ga 
Ngechuchu rü jema duü̃xü̃güna naca, rü 
nhanagürü nüxü̃: —¿Tü̱xcüü̃ taragü rü 
naĩxmena̱xãgümaã chauxca̱x nuã pexĩ 
na choxü̃ pejarüjauxgüxü̃ca̱x nhama 
wüxi i ngĩ́ta̱xáxü̃ chiĩxü̃rüü̃? 49 —Rü 
guxü̃ ga ngunexü̃gu rü petanüwa 
chajexma ga jexguma tupauca ga 
taxü̃newa changu̱xẽẽtaegu, rü taguma 
MARCU 14 
O Novo Testamento na língua ticuna do Brasil, 2da ed. ©2009, Liga Bíblica
135 
choxü̃ pejauxgü. Notürü nhaã nhu̱xma 
ngupetüxü̃, rü nangupetü na janguxü̃ca̱x 
i Tupanaãrü ore i ümatüxü̃ 
—nhanagürü. 50 Rü jexguma ga guxü̃ma 
ga norü ngúexü̃gü rü nüxna nibuxmü. 
Rü nüxĩcatama jéma nanata̱xgü ga 
Ngechuchu. 51 Notürü wüxi ga 
ngextü̱xücü ga düxruü̃maãxĩca nügü 
nuquecü nawe nixũchigü. Rü jema 
duü̃xü̃gü rü najajauxgü. 52 Notürü nüma 
rü nüxü̃ ninge̱x ga jema düxruü̃, rü 
jemaãcü ngexchiruãcüma ninha. 
 
Ãẽ̱xgacügütanüpe̱xewa 
Ngechuchuxü̃ nagagü 
 
(Mt 26.57-68; Lc 22.54-55, 63-71; 
 
Ju 18.12-14, 19-24) 
53 Rü jexguma ga jema duü̃xü̃gü rü 
paigüarü ãẽ̱xgacüpe̱xewa nanagagü ga 
Ngechuchu. Rü jéma nangutaque̱xegü 
ga guxü̃ma ga togü ga paigü ga 
ãẽ̱xgacügü ixĩgüxü̃, rü ngúexẽẽruü̃gü ga 
mugüwa ngu̱xẽẽtaegüxü̃, rü jema togü 
ga ãẽ̱xgacügü ga jaguã̱xgü. 54 Notürü ga 
Pedru rü jaxü̃gu nawe nixãchigü 
nhu̱xmata guma paigüarü 
ãẽ̱xgacüpataa̱xtüwa nangu. Rü 
purichíagü ga tupauca ga taxü̃neãrü 
daruü̃gümaã jéma ĩã̱xtüwa narüto. Rü 
nügü jéma nanaĩxü̃ üxüxü̃tawa. 55 Rü 
jema paigüarü ãẽ̱xgacügü rü guxü̃ma ga 
jema togü ga ãẽ̱xgacügü ga itaxü̃ rü 
naxca̱x nadaugü ga nhuxãcü 
Ngechuchuxü̃ na ínaxuaxü̃güxü̃ rü na 
jama̱xgüãxü̃ca̱x. Notürü taxucürüwa 
nüxü̃ inajangaugü ga ṯacüca̱x tá na 
jama̱xgüãxü̃. 56 Jerü woo muxü̃ma ga 
duü̃xü̃gü rü nüxü̃ nixugüe ga doramare 
ga nachiga, notürü nügütanüwatama rü 
tama nawüxigu ga norü ore. 57-58 Rü 
nhuxre ga togü inachigü rü nüxü̃ 
nixugüe ga doramare ga 
Ngechuchuchiga. Rü nhanagürügü: 
—Toma nüxü̃ taxĩnüẽ ga na nhaxü̃: 
“Tá chanangutaxü̃xẽẽ ja daa tupauca 
ja taxü̃ne ja duü̃xü̃gü üxü̃ne. Rü 
tamaẽ̱xpü̱x i ngunexü̃gu tá chanaxü ja 
náĩ ja tama duü̃xü̃gü üxü̃ne”, nhaxü̃ 
—nhanagürügü. 59 Notürü woo jema 
oremaã, rü tama nawüxiguéga ga norü 
ore. 60 Rü jexguma ga guma paigüarü 
ãẽ̱xgacü rü guxü̃pe̱xewa inachi. Rü 
Ngechuchuna naca, rü nhanagürü: 
—¿E̱xna taxuxü̃maãma cunangãxü̃ i 
nhu̱xmax? ¿Rü ṯacü nixĩ i ngẽma nüxü̃ 
jaxugüxü̃ i cuchiga? —nhanagürü. 
61 Notürü ga Ngechuchu rü 
nangea̱xmare, rü taxuxü̃maãma 
nanangãxü̃. Rü jemaca̱x ga nüma ga 
paigüarü ãẽ̱xgacü rü wenaxãrü nüxna 
naca, rü nhanagürü: —¿Rü cuma cuiĩxü̃ 
ja Cristu ja Tupana ja mecü Nane? 
—nhanagürü. 62 Rü Ngechuchu rü 
nhanagürü nüxü̃: —Ngü̃. Ngẽma nüxü̃ 
cuixuxü̃ chixĩ. Rü tá choxü̃ pedaugü i 
ngẽxguma Tupana ja poracüarü 
tügünecüwawa charüto̱xgu rü 
ngẽxguma caixanexü̃gu wenaxãrü núma 
chaxũxgu —nhanagürü. 63 Rü jexguma 
ga guma paigüarü ãẽ̱xgacü rü norü 
numaã nügüchirugu nagaugü. Rü 
nhanagürü: —¿Tü̱xcüü̃ marü tanaxwa̱xe 
i to i duü̃xü̃ i nüxü̃ ixugüxü̃ i nachiga? 
64 —Rü pematama marü nüxü̃ pexĩnüẽ 
na nhuxãcü Tupanamaã naguxchigaxü̃. 
¿Rü nhuxũ nhapegüxü̃ i nhu̱xmax? 
—nhanagürü. Rü guxü̃ma wüxigu 
narüxĩnüẽ rü: —Aixcuma nixĩ na 
chixexü̃ naxüxü̃ rü namexü̃ na najuxü̃ 
—nhanagürügü. 65 Rü nhuxre ga 
MARCU 14 
O Novo Testamento na língua ticuna do Brasil, 2da ed. ©2009, Liga Bíblica
136 
nümagü rü inanaxügüe ga nüxna na 
nac̱uaixgüexü̃. Rü nanatüxetügü rü 
nhu̱xmachi nüxü̃ nidagügü nhaxü̃maã: 
—¡Nüxü̃ nacua̱x na texé cuxü̃ idagüxü̃! 
—nhanagürügü. Rü jema tupauca ga 
taxü̃neãrü daruü̃gü ga purichíagü rü 
nanapechametügü. 
 
Pedru inajacu̱x na 
 
Ngechuchuxü̃ nacuáxü̃ 
(Mt 26.69-75; Lc 22.56-62; 
 
Ju 18.15-18, 25-29) 
66 Rü joxni ga Pedru rü nhaxtüwa 
ãẽ̱xgacüpataa̱xtüwa najexma. Rü 
jexgumajane jéma ingu ga wüxi ga pacü 
ga guma ãẽ̱xgacüarü duü̃xü̃ ixĩcü. 67 Rü 
jexguma Pedruxü̃ nada̱xgu ga jéma 
üxüxü̃tawa nügü na nanaĩxü̃xü̃, rü meã 
nüxü̃ idawenü, rü ngĩgürügü nüxü̃: 
—Cuma rü ta namücü cuixĩ i ngẽma 
Ngechuchu i Nacharétucü̱̃ã̱x 
—ngĩgürügü. 68 Notürü ga Pedru rü 
nügü inicu̱x na Ngechuchuarü duü̃xü̃ 
jiĩxü̃, rü nhanagürü: —Chama rü tama 
nüxü̃ chacua̱x ja jima. Rü tama nüxü̃ 
chacua̱x i ṯacüchiga nixĩ i ngẽma nüxü̃ 
cuixuxü̃ —nhanagürü. Rü jexguma ga 
nüma rü ĩpataa̱xtüarü düxétüwa naxũ. 
Rü jexgumatama nica ga ota. 69 Notürü 
ga jema pacü rü wenaxãrü Pedruxü̃ 
idau, rü inaxügü ga jema togümaã nüxü̃ 
na jaxuxü̃, rü ngĩgürügü: —Nhaã rü 
wüxi i natanüxü̃ nixĩ —ngĩgürügü. 
70 Notürü nüma ga Pedru rü wena nügü 
inicu̱x. Rü jixcamaxü̃ra rü jema 
duü̃xü̃gü ga jéma jexmagüxü̃ rü 
wenaxãrü nhanagürügü nüxü̃: 
—Aixcuma nixĩ na cuma rü ta ngẽma 
Ngechuchutanüxü̃ na cuiĩxü̃, erü wüxi i 
Gariréaanecü̱̃ã̱x cuixĩ —nhanagürügü. 
71 Rü jexguma ga Pedru rü poraãcü nügü 
inicu̱x, rü nhanagürü nüxü̃: —Rü 
aixcuma tama nüxü̃ chacua̱x i ngẽma 
jatü i nachiga peidexagüxü̃. Rü 
ngẽxguma doraxü̃ chixuxgu rü ¡cü 
Tupana choxü̃ pocux! —nhanagürü. 
72 Rü jexgumatama norü taxree̱xpü̱xcüna 
nica ga ota. Rü jexguma ga Pedru rü 
nüxna nacua̱xãchi ga jema ore ga 
ü̃paacü Ngechuchu namaã nüxü̃ ixuxü̃ 
ga nhaxü̃: 
“Rü naxü̃pa na taxree̱xpü̱xcüna ota 
ic̱axü̃, rü cuma rü tá tamaẽ̱xpü̱xcüna 
cugü cuicu̱x na chorü duü̃xü̃ cuiĩxü̃”, 
nhaxü̃. Rü jexguma ga Pedru rü 
poraãcüxü̃chima naxaxu. 
 
Piratupe̱xewa najexma 
 
ga Ngechuchu 
(Mt 27.1-2, 11-14; Lc 23.1-5; 
 
Ju 18.28-38) 
 
15
  
1 Rü jexguma jangunegu, rü 
nangutaque̱xegü ga ãẽ̱xgacügü 
ga taxü̃gü ga paigüarü ãẽ̱xgacügü rü 
ãẽ̱xgacügü ga jaguã̱xgü rü 
ngúexẽẽruü̃gü ga mugüwa 
ngu̱xẽẽtaegüxü̃ rü guxü̃ma ga togü ga 
jema ãẽ̱xgacügütanüwa ügüxü̃. Rü 
Ngechuchuxü̃ jana̱ĩ̱xgüchacüüãcüma 
ãẽ̱xgacü ga Piratuxü̃tawa nanagagü. 2 Rü 
nüma ga Piratu rü Ngechuchuna naca rü 
nhanagürü: —¿Cuma cuiĩxü̃ i 
Judéugüarü ãẽ̱xgacü ja tacü? 
—nhanagürü. Rü Ngechuchu 
nanangãxü̃, rü nhanagürü: —Ngü̃, jima 
nüxü̃ cuixucü chixĩ —nhanagürü. 
3-4 Notürü jema paigüarü ãẽ̱xgacügü rü 
poraãcü ínanaxuaxü̃güama, rü jemaca̱x 
ga Piratu rü wenaxãrü Ngechuchuna 
naca, rü nhanagürü: —¿E̱xna 
MARCU 14 
,  
15 
O Novo Testamento na língua ticuna do Brasil, 2da ed. ©2009, Liga Bíblica
137 
taxuxü̃maãma cunangãxü̃? ¡Dücax i 
nhuxre i cuchiga i nüxü̃ jaxugüexü̃! 
—nhanagürü. 5 Notürü ga Ngechuchu rü 
taxuxü̃maãma nanangãxü̃. Rü jemaca̱x 
ga Piratu rü poraãcü naḇaixãchiãẽ. 
 
Piratu rü Ngechuchumaã 
nanaxuegu na najuxü̃ca̱x 
 
(Mt 27.15-31; Lc 23.13-25; 
 
Ju 18.38-19.16) 
6 Rü gucü ga taunecügu ga jexguma 
jema Üpetüchigaarü petawa nanguxgu rü 
Piratu ínananguxuchixẽẽxü̃ ga wüxi ga 
pocuxü̃ ga duü̃xü̃gü naxca̱x ícagüxü̃, jerü 
jema nixĩ ga nacüma. 7 Rü wüxi ga jatü ga 
Barabágu ãẽ́gaxü̃, rü pocupataü̃gu napocu 
wüxigu namaã ga togü ga natanüxü̃ ga 
máẽtagüxü̃ ga jexguma ãẽ̱xgacüxü̃ 
ínata̱xüchigüchaü̃gu. 8 Rü jema duü̃xü̃gü 
rü jéma Piratuxü̃tawa nangugü. Rü 
inanaxügüe ga Piratuna na nacagüexü̃ na 
naxca̱x jangéãxü̃ca̱x ga wüxi ga pocuxü̃ 
aixrügumarüü̃. 9 Rü Piratu nanangãxü̃, rü 
nhanagürü: —¿Penaxwa̱xexü̃ na pexca̱x 
chajangéxü̃ ja jima Ngechuchu ja 
duü̃xü̃gü Judéugüarü ãẽ̱xgacümaã 
naxugüãcü? —nhanagürü. 10 Rü jema 
nhanagürü ga Piratu jerü nüxü̃ nacua̱x ga 
na jema paigüarü ãẽ̱xgacügü rü na 
jaxauxãchiexü̃ca̱x jiĩxü̃ ga Ngechuchu 
nüxna jamugüãxü̃. 11 Notürü ga jema 
paigüarü ãẽ̱xgacügü rü duü̃xü̃güxü̃ 
namugü ga na tagaãcü naxca̱x ínacagüxü̃ 
ga na Barabáxü̃ jangéxü̃ca̱x. 12 Rü jexguma 
ga Piratu rü nüxna naca, rü nhanagürü: 
—¿Rü ṯacü nixĩ i penaxwa̱xexü̃ na 
chanaxüxü̃ namaã ja jima Judéugüarü 
Ãẽ̱xgacügu pexüégacü? —nhanagürü. 
13 Rü nümagü ga duü̃xü̃gü rü tagaãcü 
nanangãxü̃gü, rü nhanagürügü: 
—¡Curuchawa japota! —nhanagürügü. 
14 Rü jexguma ga Piratu rü nhanagürü 
nüxü̃: —¿Notürü ṯacü rü chixexü̃ naxü? 
—nhanagürü. Notürü ga nümagü rü 
wenaxãrü tagaãcü nhanagürügü: 
—¡Curuchawa japota! —nhanagürügü. 
15 Rü jexguma ga Piratu rü Barabáxü̃ 
ínanguxuchixẽẽ, jerü duü̃xü̃güxü̃ 
nataãẽxẽẽchaü̃. Rü jexguma churaragüxü̃ 
Ngechuchuxü̃ nac̱uaixẽẽguwena ga Piratu, 
rü nhu̱xmachi nüxna nanamu na 
curuchawa janapotagüãxü̃ca̱x. 16 Rü 
jexguma ga nümagü ga churaragü rü 
ãẽ̱xgacüpataa̱xtüwa nanagagü. Rü jéma 
nanangutaque̱xexẽẽ ga guxü̃ma ga 
namücügü ga churaragü. 17 Rü nhu̱xmachi 
ga jema churaragü rü wüxi ga máxü̃ ga 
daucharaxü̃ ga naxchirugu najacu̱xẽẽgü. 
Rü naẽruwa najanga̱xcuchigü ga wüxi ga 
nga̱xcueruü̃ ga chuchuxü̃wa naxügüxü̃. 
18 Rü jemawena inanaxügüe na tagaãcü 
nhagüxü̃: —¡Namaxü̃ ja Judéugüarü 
ãẽ̱xgacü! —nhagüxü̃. 19 Rü wüxi ga 
naĩxmena̱xãmaã naẽruwa nanac̱uaixcagü, 
rü nüxna nacuaixgüe. Rü nape̱xegu 
nacaxã́pü̱xügü rü nüxü̃ nicua̱xüü̃güneta. 
20 Rü jexguma jemaãcü nagu 
jadauxcüraxü̃güguwena, rü 
ínanacu̱xuchigü ga jema naxchiru ga 
daucharaxü̃. Rü wenaxãrü 
naxchirugutama najacu̱xẽẽgü. Rü 
nhu̱xmachi ínanagaxüchigü na curuchawa 
janapotagüãxü̃ca̱x. 
 
Ngechuchuxü̃ curuchawa nipotagü 
 
(Mt 27.32-44; Lc 23.26-43; 
 
Ju 19.17-27) 
21 Rü jéma naxüpetü ga wüxi ga jatü 
ga Chirenecü̱̃ã̱x ga Chimáũgu ãẽ́gacü ga 
Arejã́dre rü Rufu nanatü ixĩcü ga 
MARCU 15 
O Novo Testamento na língua ticuna do Brasil, 2da ed. ©2009, Liga Bíblica
138 
naãnewa ne ũcü. Rü jexguma jéma 
naxüpetügu rü jema churaragü rü guma 
jatüxü̃ ngĩxü̃ iningexẽẽgü ga 
Ngechuchuarü curucha. 22 Rü 
Ngechuchuxü̃ nawa nagagü ga wüxi ga 
nachica ga Górgutagu ãẽ́gaxü̃. Rü jema 
naẽ́ga rü: Duü̃xẽẽruchina̱xãchitaü̃, 
nhaxü̃chiga nixĩ. 23 Rü nüxna nanaxãgü 
ga wĩũ ga miramaã ãẽ́ü̃cü. Notürü nüma 
ga Ngechuchu rü tama najaxaxü. 24 Rü 
jemawena curuchawa najapotagü. Rü 
nümagü ga churaragü rü wüxi ga dĩẽru 
ngĩxü̃ nanhanagügü na jemawa nüxü̃ 
nacua̱xgüxü̃ca̱x na nhuxãcü tá nügümaã 
jatojeãxü̃ca̱x ga Ngechuchuchiru, rü 
ṯacü tá na jangexü̃ ga wüxichigü. 25 Rü 
meãma 9 arü ngoragu ga pa̱xmama nixĩ 
ga curuchawa japotagüãxü̃. 26 Rü jéma 
najapocuchi ga wüxi ga mürapewa ga 
ãẽ́gatachinüxü̃ ga nüxü̃ ixuxü̃ ga 
ṯacüca̱x curuchawa na japotagüãxü̃. Rü 
jema naẽ́ga ga mürapewagu üxü̃, rü 
nhanagürü: “Judéugüarü Ãẽ̱xgacü”, 
nhanagürü. 27 Rü naxrüü̃ curuchawa 
najapotagü ga taxre ga máẽtagüxü̃ rü 
wüxi ga norü tügünecüwawa rü to ga 
norü ṯoxwecüwawa. 28 Rü jemaãcü 
ningu ga Tupanaãrü ore ga ümatüxü̃ ga 
nhaxü̃: 
“Ngẽma chixexü̃ ügüxü̃tanüwaama 
nata̱x”, 
nhaxü̃. 29-30 Rü jema duü̃xü̃gü ga jéma 
chopetüxü̃, rü Ngechuchumaã 
naguxchigagü, rü nanexãẽrugüãcüma 
nhanagürügü: —¡Dücax! Cuma 
cunangutaü̃xẽẽẽ́ga ja tupauca ja taxü̃ne, 
rü tamaẽ̱xpü̱x i ngunexü̃gu wenaxãrü 
ícunadaxẽẽẽ́ga. ¡Ẽcü! ¡Cugütama 
namaxẽẽ i nhu̱xmax, rü írüxĩ i 
curuchawa! —nhanagürügü. 31 Rü 
jexgumarüü̃ ta Ngechuchuxü̃ 
nacugüecüraxü̃ ga paigüarü ãẽ̱xgacügü, 
rü ngúexẽẽruü̃gü ga ore ga mugüwa 
ngu̱xẽẽtaegüxü̃. Rü nhanagürügü: 
—Nüma rü togüxü̃ namaxẽxẽẽ, notürü 
taxucürüwama nügütama namaxẽẽ. 
32 —¡Nhu̱xma rü ínaxĩ̱x i curuchawa i 
ngẽma Cristu i Iraéanecü̱̃ã̱xãrü Ãẽ̱xgacü 
na nüxü̃ idaugüxü̃ca̱x rü nüxü̃́ 
jaxõgüxü̃ca̱x! —nhanagürügü. Rü woo 
ga jema máẽtagüxü̃ ga naxrüü̃ 
curuchawa ipotagüxü̃, rü namaã 
naguxchigagü. 
 
Naju ga Ngechuchu 
(Mt 27.45-56; Lc 23.44-49; 
 
Ju 19.28-30) 
33 Rü jexguma tocuchiwa nanguxgu, 
rü guxü̃ ga naãnewa naxẽãne nhu̱xmata 
jáuanecü tamaẽ̱xpü̱xarü ngorawa 
nangu. 34 Rü jematama ngoragu rü 
tagaãcü aita naxü ga Ngechuchu, rü 
nhanagürü: —Eríx, Eríx, ¿damá 
zabátani? —nhanagürü. Rü ngẽma rü 
nhaxü̃chiga nixĩ: “Pa Chorü Tupanax, Pa 
Chorü Tupanax ¿tü̱xcüü̃ choxü̃ nuã 
cuta̱x?” nhaxü̃chiga nixĩ. 35 Rü nümaxü̃ 
ga duü̃xü̃gü ga jéma jexmagüxü̃, rü 
nüxü̃ naxĩnüẽ rü nhanagürügü: 
—¡Dücax, nüxü̃ pexĩnüẽ! Nuxcümaü̃cü 
ga Tupanaãrü orearü uruü̃ ga Eríaca̱x 
naca —nhanagürügü. 36 Rü jexguma rü 
wüxi ga jema duü̃xü̃gü ga jéma 
jexmagüxü̃, rü inanhaãchi rü wüxi ga 
tüaxmü niwaixẽẽ namaã ga wĩũ ga 
marü ngúchia̱xü̃chicü. Rü wüxi ga 
dexnewa najana̱ĩ̱x, rü nhu̱xmachi 
Ngechuchua̱xgu nanawe̱x na nüxü̃ 
natuxuxü̃ca̱x. Rü jema togüxü̃ 
nhanagürügü: —¡Jixrüma! ¡Ngĩxã rü 
MARCU 15 
O Novo Testamento na língua ticuna do Brasil, 2da ed. ©2009, Liga Bíblica
139 
itarüdaunü ngoxita Ería nuã ũ na 
curuchawa ínaxĩxẽẽãxü̃ca̱x! 
—nhanagürügü. 37 Notürü nüma ga 
Ngechuchu rü tagaãcü aita naxü, rü 
nhu̱xmachi naju. 38 Rü jexguma ga 
tupauca ga taxü̃neãrü tüjemachiãxü̃ rü 
taxregu narügaute. Rü dauxü̃wa 
inaxügü ga na nagautexü̃ rü nhu̱xmata 
nhaxtüwa nangu. 39 Rü guma 
churaragüarü ãẽ̱xgacü ga Romacü̱̃ã̱x ga 
Ngechuchupe̱xewa jexmacü, rü jexguma 
nüxü̃ nada̱xgu ga na najuxü̃, rü 
nhanagürü: —Aixcuma nixĩ ja daa jatü i 
Tupana Nane na jiĩxü̃ —nhanagürü. 
40 Rü ijexmagü ta ga nhuxre ga ngecügü 
ga jéma jaxü̃wa nüxü̃ rüdaunücü. Rü 
jematanüwa ijexmagü ga María ga 
Magadácü̱̃ã̱x, rü Charumé, rü María ga 
Juche rü Tiagu ga rübumaẽcü naẽ. 41 Rü 
jema ngecügü ijixĩ ga Ngechuchuxü̃ 
íixümücügücü rü nüxü̃ rüngü̃xẽẽgücü ga 
jexguma Gariréaanewa najexmagu. Rü 
jexgumarüü̃ ta jéma ijexmagü ga 
mucüma ga naĩgü ga ngecügü ga 
Ngechuchuwe rüxĩcü ga jexguma 
Jerucharéü̃wa naxũxgu. 
 
Ngechuchu rü naxmaxü̃gu 
najanaxücuchigü 
 
(Mt 27.57-61; Lc 23.50-56; 
 
Ju 19.38-42) 
42-43 Rü jexguma marü nachütachaü̃gu 
ga jema ngunexü̃ ga Judéugü nagu nügü 
imexẽẽgüxü̃ naxca̱x ga ngü̃xchigaarü 
ngunexü̃, rü noxtacüma Piratuxü̃tawa 
naxũ ga Juche ga Arimatéacü̱̃ã̱x. Rü 
nüma ga guma Juche rü Judéugüarü 
ãẽ̱xgacügü ga tacütanüwa naxü, rü wüxi 
ga ãẽ̱xgacü ga poraãcü nüxü̃ 
nangechaü̃gücü nixĩ. Rü nüma rü ta 
ínanaṉg̱uxẽẽ na Tupana norü ãẽ̱xgacü 
jiĩxü̃ca̱x. Rü Piratuxü̃tawa naxca̱x 
ínajaca ga Ngechuchuxü̃ne. 44 Rü 
naḇaixãchiãẽ ga Piratu ga marü na 
najuxü̃. Rü jemaca̱x norü churaragüarü 
ãẽ̱xgacüca̱x nangema na nüxna 
nac̱axü̃ca̱x na nhuxgumama jiĩxü̃ ga 
marü na najuxü̃. 45 Rü jexguma norü 
churaragüarü ãẽ̱xgacü namaã nüxü̃ 
ixuxgu ga marü na najuxü̃, rü nüma ga 
Piratu rü Juchena nanaxã ga naxü̃ne. 
46 Rü jexguma ga Juche rü naxca̱x 
nataxe ga wüxi ga naxchápenüü̃ ga 
mexẽchixü̃. Rü curuchawa nanajaxu ga 
Ngechuchuxü̃ne, rü jema 
naxchápenüü̃maã nananuque. Rü wüxi 
ga ma̱xpǘne ga nutanaxca̱xgu ü̃paacü 
jacaxmaü̃güxü̃ ga naxmaxü̃gu 
najanaxücuchi. Rü nhu̱xmachi wüxi ga 
nuta ga tacümaã nanangũxtaü̃. 47 Rü 
María ga Magadácü̱̃ã̱x rü María ga 
Juche naẽ rü nüxü̃ irüdaunü ga ngexta 
na janaxücuchigüãxü̃. 
 
Wenaxãrü namaxü̃ ga Ngechuchu 
(Mt 28.1-10; Lc 24.1-12; Ju 20.1-10) 
 
16
  
1 Rü chawüruarü 
ngunexü̃guwena, rü María ga 
Magadácü̱̃ã̱x, rü Charumé, rü María ga 
Tiagu naẽ naxca̱x itaxegü ga pumara na 
namaã nachaãxü̃ca̱x ga Ngechuchuxü̃ne. 
2 Rü pa̱xmamaxü̃chi ga noxri üa̱xcü 
ijarügoxgu ga jüxüarü ngunexü̃gu, rü 
jema ngecügü rü íijadaugü ga jema 
naxmaxü̃ ga nagu janaxücuchigüãxü̃wa. 
3 Rü ngĩgü ngĩgürügügü: —¿Texé tá 
taxca̱x ítanaxügachi ja jima nuta ja 
namaã nangũxtaü̃cü? —ngĩgürügügü. 
4 Notürü jexguma meãma nüxü̃ 
nadaunügu, rü nüxü̃ idaugü ga marü na 
MARCU 15 
,  
16 
O Novo Testamento na língua ticuna do Brasil, 2da ed. ©2009, Liga Bíblica
140 
ínaxügachixü̃ ga guma nuta ga tacü ga 
namaã nangũxtaü̃cü ga jema naxmaxü̃. 
5 Rü jexguma nagu nadaugügu ga jema 
naxmaxü̃, rü nüxü̃ idaugü ga wüxi ga 
ngextü̱xücü ga ma̱xchiruxü̃ ga 
cómüchiruxü̃ ga jéma naxmaxü̃ãrü 
tügünecüwawa rütoxü̃. Rü poraãcü 
iḇaixãchiãẽgü ga jema ngecügü. 
6 Notürü nüma rü nhanagürü ngĩxü̃: 
—¡Tãṹ i peḇaixãchiexü̃! Pema rü naxca̱x 
pedaugü ja Ngechuchu ja 
Nacharétucü̱̃ã̱x ga guma curuchawa 
japotagüãcü. Marü wena namaxü̃, rü 
nataxuma i nuã. ¡Dücax, meã nüxü̃ 
peda̱x i nhaã nachica ga nagu 
naxügüãxü̃! 7 —¡Rü paxa ípeixĩ rü 
Pedrumaã rü ngẽma togü i 
ngúexü̃gümaã nüxü̃ pejarüxugüe, rü 
nhapegügü nüxü̃: 
“Nüma ja Ngechuchu rü marü nüxĩra 
pexü̃pa Gariréaanewa naxũ. Rü ngẽ́ma 
tá nüxü̃ pejadaugü ngẽma pemaã nüxü̃ 
jaxuxü̃rüü̃”, nhapegügü nüxü̃! 
—nhanagürü. 8 Rü jexguma ga jema 
ngecügü rü nüxna íijabuxmü ga jema 
naxmaxü̃, jerü ngĩrü muü̃ẽmaã poraãcü 
ijadu̱ru̱xe. Rü taxúemaãma nüxü̃ 
ijaxugügü, jerü poraãcü imuü̃ẽ. 
 
Ngechuchu rü ngĩxca̱x nango̱x ga 
María ga Magadácü̱̃ã̱x 
(Ju 20.11-18) 
9 Rü jexguma Ngechuchu juwa 
írüdaxguwena ga noxri jangunegu ga 
jüxüarü ngunexü̃gu, rü ngĩxca̱xira 
nango̱x ga María ga Magadácü̱̃ã̱x ga 
ngĩwa ínawoxü̃ãcü ga 7 ga ṉg̱oxogü. 
10 Rü ngĩma rü íijaxũ, rü namaã nüxü̃ 
ijarüxu ga jema Ngechuchumücügü ga 
íngechaü̃güxü̃ rü íxauxexü̃. 11 Notürü ga 
nümagü rü tama najaxõgüchaü̃ ga 
jexguma nüxü̃ naxĩnüẽgu ga na 
namaxü̃xü̃ ga Ngechuchu rü na nüxü̃ 
nadauxü̃ ga ngĩmax. 
 
Ngechuchu rü taxre ga norü 
ngúexü̃güca̱x nango̱x 
(Lc 24.13-35) 
12 Rü jemawena ga Ngechuchu rü 
tõõcü nango̱x naxca̱x ga taxre ga norü 
ngúexü̃gü ga jexguma nama ga 
naãnewaama nadaxü̃gu naxĩxgu. 13 Rü 
nümagü rü nawoegu, rü jema togü ga 
ngúexü̃gümaã nüxü̃ najarüxugü. Notürü 
jemagüaxü̃́ rü ta tama najaxõgü. 
 
Ngechuchu nanamu ga 
 
norü ngúexü̃gü 
 
(Mt 28.16-20; Lc 24.36-49; 
 
Ju 20.19-23) 
14 Rü jemawena ga Ngechuchu rü 
naxca̱x nango̱x ga jema 11 ga norü 
ngúexü̃gü ga jexguma mechawa 
ínachibüejane. Rü najangagü naxca̱x ga 
tama aixcuma na jaxõgüãxü̃ rü tama na 
inaxĩnüẽxü̃. Jerü ga nümagü rü tama 
nüxü̃́ najaxõgüchaü̃ ga jema nüxü̃ 
daugüxü̃ ga marü wena na namaxü̃xü̃. 
15 Rü nhanagürü nüxü̃: —¡Guxü̃ i 
naãnewa pexĩ rü guxü̃ i duü̃xü̃gümaã 
nüxü̃ pejarüxu i ore i mexü̃! 16 —Rü 
jíxema jaxṍxẽ rü íbaiexe rü tá tüxü̃́ 
nangẽxma i maxü̃ i taguma gúxü̃. 
Notürü jíxema tama jaxṍxẽ rü tá tapocu. 
17 —Rü nhaã tá nixĩ i cua̱xruü̃gü i nawa 
nüxü̃ icuáxü̃ i ngẽma jaxõgüxü̃. Rü 
chauégagu tá ínanawoxü̃ i ṉg̱oxogü. Rü 
ngexwacaxü̃xü̃ i nagagüwa tá nidexagü. 
18 —Rü naxme̱xmaã tá nüxü̃ 
najajauxãchi i ãxtapegü. Rü ngẽxguma 
MARCU 16 
O Novo Testamento na língua ticuna do Brasil, 2da ed. ©2009, Liga Bíblica
141 
jaxaxgüãgu i ṯacü i nawa ijuxü̃, rü 
tãũxü̃táma nanachixexẽẽ. Rü tá tüxü̃ 
ningõgügü ja iḏaaweexe rü tá tümaca̱x 
nitaanegü —nhanagürü. 
 
Ngechuchu rü dauxü̃guxü̃ ga 
naãnewa naxũ 
 
(Lc 24.50-53) 
19 Rü nüma ga Cori ga Ngechuchu 
rü jexguma norü ngúexü̃gümaã 
jadexaguwena, rü Tupana rü 
dauxü̃guxü̃ ga naãnewa nanaga. Rü 
Tupanaãrü tügünecüwawa najarüto. 
20 Rü nümagü ga norü ngúexü̃gü rü 
inaxĩãchi na guxü̃wama nüxü̃ 
janaxugüexü̃ ga ore i mexü̃. Rü 
nüma ga Cori rü nüxü̃ narüngü̃xẽẽ, 
rü nanango̱xẽẽ na aixcuma jiĩxü̃ ga 
jema ore, jerü wüxigu namaã 
napuracü na naxügüãxü̃ca̱x ga mexü̃ 
ga taxü̃gü ga Tupanaãrü poramaã 
naxügüxü̃.  
MARCU 16 
O Novo Testamento na língua ticuna do Brasil, 2da ed. ©2009, Liga Bíblica
142 
 
Norü ügü i ore ga Ngechuchuchiga 
 
1
  
1-2 Pa Mecü Pa Teóquirux, najexma 
ga ṯacü ga totanüwa ngupetüxü̃. Rü 
muxü̃ma ga duü̃xü̃gü rü marü 
nanaxümatügü ga jemachiga, 
jexgumarüü̃ ga tomaã nüxü̃ na 
jaxugüexü̃rüü̃ ga jema duü̃xü̃gü ga 
noxriarü ügügumama Ngechuchuxü̃ 
daugüxü̃ rü nüxü̃ rüngü̃xẽẽgüxü̃ ga norü 
orearü uchigawa. 3-4 Rü ngẽmaca̱x, Pa 
Teóquirux, rü chama rü ta meãma 
naxca̱x íchaca ga nachiga ga guxü̃ma ga 
jema Ngechuchu üxü̃. Rü nhu̱xma rü 
chauxca̱x rü name na meãma cuxca̱x 
chanaxümatüxü̃ i ngẽma na meãma 
nüxü̃ cucuáxü̃ca̱x na aixcuma jiĩxü̃ ga 
jema ore ga marüchire̱x cuxü̃ 
nangu̱xẽẽgüxü̃ ga togü. 
 
Tupanaãrü orearü ngeruü̃ ga 
dauxü̃cü̱̃ã̱x nanaxunagü ga Juã́ũ ga 
baiü̃xẽẽruü̃ãrü buxchiga 
5 Rü jexguma Erudi ãẽ̱xgacü ixĩxgu ga 
Judéaanewa, rü jéma najexma ga wüxi 
ga Judéugüarü pai ga Zacaríagu ãẽ́gacü. 
Rü pai ga Arã́ũtaa ga Abíatanüxü̃ nixĩ 
ga nümax. Rü nama̱xéga rü Isabéu nixĩ. 
Rü tüma rü ta pai ga Arã́ũtanüxü̃ tixĩ. 
6 Rü nüma ga Zacaría rü nama̱x ga 
Isabéu rü meãma Tupanape̱xewa, 
namaxẽ rü aixcuma naga naxĩnüẽ ga 
norü mugü. Rü jemaãcü taxucürüwa 
texé chixri nachiga tidexagü. 7 Notürü 
nangexacügü jerü nama̱x rü ingexacü. 
Rü nhu̱xmachi ga nümagü rü marü 
jaguã̱xgü nixĩgü. 8 Rü wüxi ga 
ngunexü̃gu rü jema paigütücumü ga 
Zacaría natanüwa üxü̃gu nangu na 
tupauca ga taxü̃newa Tupanaãrü puracü 
naxügüxü̃ca̱x. 9 Rü jema paigü rü 
nacüma nixĩ ga nüxü̃ na naxunetagüxü̃ 
ga wüxi ga natanüxü̃ na tupaucaarü 
aixepegu naxücuxü̃ca̱x rü jéma 
Tupanaca̱x na jaguãxü̃ca̱x ga pumara ga 
paacaxü̃. Rü jema ngunexü̃gu rü 
Zacaríagu nangu na tupaucaarü 
aixepegu naxücuxü̃ca̱x na jéma 
jaguãxü̃ca̱x ga pumara. 10 Rü jema 
pumara íjagujane rü guxü̃ma ga 
duü̃xü̃gü ga düxétüwa jexmagüxü̃ rü 
ínajumuxẽgü. 11 Rü ngürüãchi 
Zacaríaca̱x nango̱x ga wüxi ga 
Tupanaãrü orearü ngeruü̃ ga 
dauxü̃cü̱̃ã̱x. Rü jema nachica ga pumara 
nawa jagugüü̃xü̃ãrü tügünecüwagu 
nachi. 12 Rü jexguma Zacaría nüxü̃ 
da̱xgu ga jema Tupanaãrü orearü 
ngeruü̃ ga dauxü̃cü̱̃ã̱x, rü poraãcü 
naḇaixãchiãẽ, rü poraãcü namuü̃. 
 
ORE I MEXÜ̃ GA LUCA ÜMATÜXÜ̃ 
 
 
O Novo Testamento na língua ticuna do Brasil, 2da ed. ©2009, Liga Bíblica
143 
13 Notürü jema dauxü̃cü̱̃ã̱x ga Tupanaãrü 
orearü ngeruü̃ rü nhanagürü nüxü̃: —Pa 
Zacaríax, ¡tãṹ i cumuü̃xü̃! Erü Tupana 
rü marü nüxü̃ naxĩnü i curü jumuxẽ. Rü 
cuxma̱x i Isabéu rü cuxü̃́ tá ixãxãcü, rü 
Juã́ũmaã tá cunaxüéga. 14 —Rü cuma rü 
tá poraãcü cutaãẽxü̃chi i ngẽxguma 
nabuxgu. Rü muxü̃ma i togü i duü̃xü̃gü 
rü tá ta nataãẽgüxü̃chi. 15 —Erü jima 
cune rü Tupanape̱xewa rü tá wüxi ja 
mexẽchicü nixĩ. Rü tãũxü̃táma wĩũ 
najaxaxü, rü taxuü̃ma to i ṯacü rü 
ngúchi̱xáxü̃ tá nixaxü. Rü taũta 
nabujane rü Tupanaãẽ i Üünexü̃ rü tá 
nüxna nangu. 16 —Rü nüma tá muxü̃ma 
i Judéugüxü̃ narüngü̃xẽẽ na norü Cori ja 
Tupanaca̱x nawoeguxü̃ca̱x. 17 —Rü 
nüma ja Juã́ũ rü tá Cori ja Cristupe̱xegu 
nixũ. Rü nuxcümaü̃cü ga Tupanaãrü 
orearü uruü̃ ga Eríarüü̃ tá nixĩ erü tá 
nüxü̃́ nangẽxma i Tupanaãẽ i poraxü̃. 
Rü ngẽmaãcü tá nüxü̃ narüngü̃xẽẽ i 
papagü na naxãcügüxü̃ nangechaü̃xü̃, rü 
ngẽma tama Tupanaga ĩnüẽchaü̃xü̃ rü 
na aixcuma inaxĩnüẽxü̃ca̱x. Rü 
ngẽmaãcü tá duü̃xü̃güxü̃ ínamexẽẽ 
naxca̱x ja Cori ja Cristu —nhanagürü ga 
jema dauxü̃cü̱̃ã̱x. 18 Rü Zacaría rü jema 
dauxü̃cü̱̃ã̱xna naca, rü nhanagürü: 
—¿Nhuxãcü tá nixĩ i ngẽma na 
naxãxãcüxü̃ i chaxma̱x? Erü marü 
chajaxüchi i chamax rü ngĩma rü ta 
marü ija —nhanagürü. 19 Rü Zacaríaxü̃ 
nangãxü̃ ga jema dauxü̃cü̱̃ã̱x, rü 
nhanagürü: —Chama nixĩ i Gabriéu i 
Tupanaãrü puracü chaxüxü̃. Rü nüma 
núma choxü̃ namu na cumaã nüxü̃ na 
chixuxü̃ca̱x i nhaã ore i mexü̃. 
20 —Notürü nhu̱xma i cuma rü tama 
choxü̃́ cujaxõ i ngẽma ore i cumaã nüxü̃ 
chixuxü̃. Rü ngẽmaca̱x i nhu̱xma rü tá 
cungega nhu̱xmatáta nabu i ngẽma 
cune. Notürü ngẽma cumaã nüxü̃ 
chixuxü̃, rü aixcuma tá ningu nagu i 
ngẽma ngunexü̃ i Tupana ixunetaxü̃ 
—nhanagürü. 21 Rü joxni ga duü̃xü̃gü rü 
tupaucaarü düxétüwa Zacaríaxü̃ 
nanaṉg̱uxẽẽgü. Rü nügüna nacagüe ga 
ṯacüca̱x na tama paxa jéma ínaxũxũxü̃. 
22 Rü jexguma Zacaría tupaucawa 
íxũũxgu, rü taxucürüwa duü̃xü̃gümaã 
nidexa, jerü nangega. Rü nümagü ga 
duü̃xü̃gü rü nüxü̃ nicua̱xãchitanü ga 
ṯacüxü̃ na nadauxü̃ ga Zacaría ga 
tupaucaarü aixepena. Rü Zacaría rü 
naxme̱xmaã duü̃xü̃güxü̃ nüxü̃ nacua̱xẽẽ 
ga ṯacü nüxü̃ na üpetüxü̃, jerü nangega. 
23 Rü jexguma Zacaría nagu̱xẽẽgu ga na 
naxüãxü̃ ga Tupanaãrü puracü ga 
tupauca ga taxü̃newa, rü wenaxãrü 
napataca̱x nataegu. 24 Rü jemawena rü 
Zacaría nama̱x ga Isabéu rü ixãxãcü. Rü 
ngĩpatagu irüxã́ũẽcha, rü wüxime̱ẽ̱xpü̱x 
ga tawemacü taguma düxétüwa ixũ. 
25 Rü ngĩxĩcatama ngĩgürügü: —Cori ja 
Tupana rü poraãcü choxü̃ narüngü̃xẽẽ. 
Rü nhu̱xma rü marü tãũxü̃táma chixri 
chauchiga nidexagü i duü̃xü̃gü naxca̱x 
na changexacüxü̃ —ngĩgürügü. 
 
Wüxi ga Tupanaãrü orearü ngeruü̃ 
ga dauxü̃cü̱̃ã̱x nüxü̃ nixu ga 
Ngechuchuarü buxchiga 
26 Rü 6 ga tawemacü marü ngĩxü̃́ 
mexgu ga Isabéu ga jema na 
naxãxãcüxü̃, rü Gariréaanewa jexmane 
ga ĩãne ga Nacharétuwa Tupana 
nanamu ga norü orearü ngeruü̃ ga 
Gabriéu. 27 Rü ngĩxü̃tawa naxũ ga wüxi 
ga pacü ga taguma jatü ngĩmaã maxü̃cü. 
LUCA 1 
O Novo Testamento na língua ticuna do Brasil, 2da ed. ©2009, Liga Bíblica
144 
Rü María nixĩ ga ngĩẽ́ga. Rü ngĩma rü 
ixãtechaü̃ namaã ga wüxi ga jatü ga 
Juchegu ãẽ́gacü. Rü nüma ga Juche rü 
nuxcümaxü̃cü ga ãẽ̱xgacü ga 
Dawítanüxü̃ nixĩ. 28 Rü jema nachica ga 
María nawa jexmaxü̃gu naxücu ga 
Gabriéu, rü nhanagürü ngĩxü̃: 
—Nuxmaẽ Pa Maríax. Tupana rü 
poraãcü cumaã nataãẽ. Rü Cori ja 
Tupana rü cuxü̃tawa nangẽxma, rü guxü̃ 
i ngexü̃güarü jexera marü cuxü̃ 
narüngü̃xẽẽ —nhanagürü. 29 Notürü 
jexguma María nüxü̃ da̱xgu ga jema 
dauxü̃cü̱̃ã̱x ga Tupanaãrü orearü ngeruü̃, 
rü namaã iḇaixãchiãẽ ga jema norü ore 
ga ngĩmaã nüxü̃ jaxuxü̃. Rü ngĩgüãẽwa 
nagu irüxĩnü ga tü̱xcüü̃ jemaãcü ngĩxü̃ 
na namoxẽxü̃. 30 Rü jexguma ga Gabriéu 
rü nhanagürü ngĩxü̃: —Pa Maríax, tama 
name na cumuü̃xü̃, erü Tupana rü 
poraãcü cumaã nataãẽ. 31 —Rü nhu̱xma 
rü tá tawemacü cuxü̃ inajarütaxu, rü tá 
cuxãxãcü, rü tá najatü i cuxacü. Rü 
Ngechuchugu tá cunaxüéga. 32 —Rü 
nüma rü wüxi ja ãẽ̱xgacü ja taxüchicü 
tá nixĩ. Rü Tupana ja Taxüchicü Nane tá 
nixĩ i naẽ́ga. Rü Cori ja Tupana rü tá 
nuxcümaü̃cü ga ãẽ̱xgacü ga Dawírüü̃ 
ãẽ̱xgacüxü̃ najaxĩxẽẽ. 33 —Rü nüma rü 
guxü̃gutáma Judéugüarü ãẽ̱xgacü nixĩ. 
Rü tagutáma ínanguxuchi na ãẽ̱xgacü 
na jiĩxü̃ —nhanagürü. 34 Rü jexguma ga 
María rü Gabriéuna ica, rü ngĩgürügü: 
—¿Nhuxãcü tá nixĩ i ngẽma na 
chaxãxãcüxü̃, erü taũta chaxãte? 
—ngĩgürügü. 35 Rü nüma ga Gabriéu rü 
ngĩxü̃ nangãxü̃, rü nhanagürü: 
—Tupanaãẽ i Üünexü̃ tá cuxna nangu. 
Rü Tupana ja Tacüarü pora rü wüxi i 
caixanexü̃rüü̃ tá cugu najangaixema. Rü 
ngẽmaca̱x ngẽma õxchana i namaã 
cuxãxãcüxü̃ rü Tupanape̱xewa 
mecüxü̃chi tá nixĩ, rü Tupana Nanemaã 
tá nanaxugü i duü̃xü̃gü. 36 —Rü 
cutanüxü̃ i Isabéu rü marü ixãxãcü woo 
marü jaguã̱xchire̱x na jiĩxü̃. Rü woo ga 
duü̃xü̃gü rü: 
“Tagutáma ixãxãcü” nhanagürügü 
ngĩxü̃, notürü i nhu̱xma rü marü 6 ja 
tawemacü ngĩxü̃́ name na marü 
naxãxãcüxü̃. 37 —Erü Tupanaãxü̃́ rü 
taxuü̃ma naguxcha —nhanagürü. 38 Rü 
jexguma ga María rü ngĩgürügü: 
—Chorü Cori ja Tupanaãrü duü̃xü̃ chixĩ 
i chamax. Rü marü name i chamaã 
nanaxü i ngẽma chamaã nüxü̃ 
cuixuxü̃ãcüma —ngĩgürügü. Rü 
jexguma ngĩxna ínixũ ga jema 
Tupanaãrü orearü ngeruü̃ ga dauxü̃cü̱̃ã̱x 
ga Gabriéu. 
 
María rü Isabéuxü̃tagu inaxũãne 
39 Rü jexgumaü̃cüü ga María rü 
paxama nawa ixũ ga guma ĩãne ga 
Zacaríapata nawa jexmane ga 
Judéaaneãrü dauxchitawa. 40 Rü 
Zacaríapatawa ingu, rü ijaxücu, rü 
Isabéuxü̃ irümoxẽ. 41 Rü jexguma Isabéu 
nüxü̃ ĩnügu ga Maríaarü moxẽ, rü ngĩrü 
õxchana ga ngĩãnüwa jexmaxü̃ rü 
nixĩã̱xcüü. Rü Tupanaãẽ ga Üünexü̃ rü 
Isabéuna nangu. 42 Rü jexguma ga 
Isabéu rü tagaãcü Maríaxü̃ ngĩgürügü: 
—Guxü̃ i ngexü̃güarü jexera Tupana 
cuxü̃ narüngü̃xẽẽ. Rü ngẽxgumarüü̃ ta 
cunexü̃ narüngü̃xẽẽ. 43 —¿Ṯacüwa 
chame na nuã chauxü̃tagu 
cunaxũãnexü̃? Pa Chorü Cori Naẽx. 
44 —Erü ngẽxguma nüxü̃ chaxĩnügu i 
curü moxẽ, rü chauxacü i chauanüwa 
LUCA 1 
O Novo Testamento na língua ticuna do Brasil, 2da ed. ©2009, Liga Bíblica
145 
ngẽxmaxü̃ rü norü taãẽmaã nixĩã̱xcüü. 
45 —Cuma rü cutaãẽ erü nüxü̃́ cujaxõ i 
norü ore ja Tupana. Rü ngẽmaca̱x 
Tupana tá najanguxẽẽ i ngẽma ore i 
cumaã nüxü̃ jaxuxü̃ —ngĩgürügü ga 
Isabéu. 46 Rü jexguma ga María rü 
ngĩgürügü: —Chama rü chauãẽwa 
poraãcü Tupanaxü̃ chicua̱xüü̃. 47 —Rü 
chorü Cori ja chorü Maxẽẽruü̃maã 
chataãẽxü̃chi. 48 —Rü woo wüxi i 
Tupanaãrü duü̃xü̃ i ngearü dĩẽruã́xẽ 
chixĩ, notürü Tupana chagu narüxĩnü. 
Rü nhamaü̃cüü i duü̃xü̃gü rü 
taãẽ̱xcümaã guxü̃gutáma choxü̃ 
naxugüe. 49 —Erü Tupana ja Poracü rü 
taxü̃ i mexü̃ chauxca̱x naxü. Rü naxüüne 
i naẽ́ga ja Tupana. 50 —Rü nüma ja 
Tupana rü guxü̃gutáma nüxü̃́ 
tangechaü̃tümüü̃gü ja guxãma ja jíxema 
aixcuma nüxü̃ muü̃ẽxẽ. 51 —Rü guxü̃ ga 
norü poramaã tüxü̃ narüjexera ga 
guxema tügütama icua̱xüü̃güxe. 52 —Rü 
marü ínanawoxü̃ ga jema ãẽ̱xgacügü ga 
nügü írütagüxü̃. Notürü guxema 
duü̃xẽgü ga tügü írüxíragüxe, rü 
poraãcü tüxü̃ narüngü̃xẽẽ. 53 —Rü 
guxema tüxü̃́ nataxúxe, rü muxü̃ma 
tüxna naxã. Notürü guxema muãrü 
dĩẽruã̱xgüxe rü taxuü̃ma tüxna 
naxããcüma tüxü̃ ínimugü. 54 —Rü 
poraãcü nüxü̃ narüngü̃xẽẽ ga norü 
duü̃xü̃gü ga Judéugü. Rü tama nüxü̃ 
inarüngüma na nüxü̃́ 
ingechaü̃tümüü̃güxü̃, jexgumarüü̃ ga 
nuxcümaü̃güxü̃ ga tatanüxü̃maã na 
inaxunetaxü̃. 55 —Jerü jemaãcü 
inaxuneta namaã ga tórü o̱xi ga Abrã́ũ 
rü namaã ga tatanüxü̃gü na guxü̃gutáma 
tüxü̃ nangü̃xẽẽxü̃ —ngĩgürügü ga María. 
56 Rü tamaẽ̱xpü̱x ga tawemacü 
Isabéuxü̃tagu irüxã̱ũ̱x ga María. Rü 
nhu̱xmachi ngĩpataca̱x itaegu. 
 
Juã́ũ ga baiü̃xẽẽruü̃ãrü buxchiga 
57 Rü nawa nangu ga ngunexü̃ ga na 
naxíraxacüxü̃ ga Isabéu. Rü najatü ga 
ngĩxãcü. 58 Rü jexguma nüxü̃ 
nacua̱xgügu na nhuxãcü Tupana ngĩmaã 
mecümaxü̃, rü ngĩrü ngaicamagu 
pegüxü̃ ga duü̃xü̃gü rü ngĩtanüxü̃gü rü 
ngĩxü̃ ínajadaugü, rü ngĩxü̃ narümoxẽgü 
rü ngĩxü̃ najataãẽgüxẽẽ. 59 Rü 8 ga 
ngunexü̃guwena rü 
ínajawiecha̱xmüpe̱xechiraü̃gü ga guma 
ngĩne. Rü nanatü ga Zacaríagu 
nanaxüégagüchaü̃ ga duü̃xü̃gü. 
60 Notürü naẽ ga Isabéu rü tama 
inaxwa̱xe. Rü ngĩgürügü: —Narümemaẽ 
nixĩ i Juã́ũgu tanaxüéga —ngĩgürügü. 
61 Rü duü̃xü̃gü rü nhanagürügü ngĩxü̃: 
—¿Tü̱xcüü̃ cunaxwa̱xe i ngẽma naẽ́ga? 
Erü cutanüxü̃tanüwa rü tataxuma ja 
texé ja ngẽmagu ãẽ́gaxe —nhanagürügü. 
62 Rü jexguma ga duü̃xü̃gü rü naxme̱xwa 
nanatü ga Zacaríana nacagüe ga ṯacü rü 
naẽ́gagu tá na naxüégaãxü̃. 63 Rü 
jexguma ga Zacaría rü poperaxü̃ 
naxuneta na jexma na naxümatüãxü̃ca̱x 
ga naẽ́ga. Rü jexma nanaxümatü, rü 
nhanagürü: 
“Juã́ũ tá nixĩ i naẽ́ga”, nhanagürü ga 
namatü. Rü guxü̃ma ga duü̃xü̃gü rü 
naḇaixãchiãẽgü ga jexguma jema 
naẽ́gaxü̃ nadaugügu. 64 Rü jexgumatama 
wenaxãrü nidexa ga Zacaría. Rü 
inanaxügü ga Tupanaxü̃ na jacua̱xüü̃xü̃. 
65 Rü jemaca̱x guxü̃ma ga jema duü̃xü̃gü 
ga norü ngaicamagu ãpatagüxü̃ rü 
poraãcü naḇaixãchiãẽgü. Rü guxü̃wama 
ga jema naãnewa ga Judéaanewa rü 
LUCA 1 
O Novo Testamento na língua ticuna do Brasil, 2da ed. ©2009, Liga Bíblica
146 
duü̃xü̃gü nüxü̃ nixuchigagü ga jema 
ngupetüxü̃. 66 Rü guxü̃ma ga nüxü̃ 
cuáchigagüxü̃ ga jema ngupetüxü̃, rü 
nagu narüxĩnüẽẽcha. Rü nügümücügüna 
nacagüe, rü nhanagürügü: —¿Ṯacü tá 
nixĩ i ngẽma õxchana? Erü Tupana rü 
aixcuma naxü̃tawa nangẽxma 
—nhanagürügü. 
 
Zacaría rü Tupanaxü̃ nicua̱xüü̃ 
67 Rü nanatü ga Zacaríana nangu ga 
Tupanaãẽ i Üünexü̃. Rü nüxü̃ nixu ga 
jema ore ga Tupana namaã nüxü̃ ixuxü̃. 
68 Rü nhanagürü: —Name nixĩ i nüxü̃ 
ticua̱xüü̃gü ja tórü Cori ga nuxcümaü̃cü 
ga tórü o̱xi ga Iraéarü Tupana. Erü 
núma tatanüwa nangu na tüxü̃ 
jamaxẽxẽẽxü̃ca̱x i jixema i norü 
duü̃xü̃gü na ixĩgüxü̃. 69 —Rü ngẽmaca̱x 
tüxna nanamu ja wüxi ja poracü ja tórü 
maxẽxẽẽruü̃ ga nuxcümaü̃cü ga norü 
duü̃xü̃ ga Dawítanüxü̃wa ne ũcü. 70 —Rü 
jemaãcü Tupana tamaã inaxuneta nawa 
ga jema nuxcümaü̃güxü̃ ga norü orearü 
uruü̃gü ga ixüünegüxü̃. 71 —Rü Tupana 
rü namaã nüxü̃ nixu rü nüxna tá tüxü̃ 
ínanguxü̃xẽẽ i tórü uwanügü rü guxü̃ma 
i duü̃xü̃gü i tachi aiexü̃. 72 —Rü 
nuxcümaü̃güxe ga tórü o̱xigümaã nüxü̃ 
nixu na nüxü̃́ tangechaü̃tümüü̃güxü̃ rü 
tagutáma nüxü̃ ijanangümaxü̃ ga jema 
tümamaã inaxunetaxü̃. 73-75 —Rü 
jemaãcü ga Tupana rü nuxcümaü̃cü ga 
tórü o̱xi ga Abrã́ũmaã inaxuneta. Rü 
namaã nüxü̃ nixu rü tá tüxü̃ 
ínanguxü̃xẽẽ nüxna i tórü uwanügü na 
tama imuü̃ẽãcüma naxüxü̃ca̱x i 
Tupanaãrü puracü rü aixcuma mecü na 
ixĩgüxü̃ nape̱xewa i guxü̃ i tórü maxü̃wa 
i wüxichigü i ngunexü̃gu —nhanagürü 
ga Zacaría. 76 Rü nhanagürü ta: 
—Cumax, Pa Chaunex, rü Tupana ja 
Taxüchicüarü orearü uruü̃maã tá cuxü̃ 
naxugü. Erü cuma rü tá Corixü̃pa joxni 
duü̃xü̃gümaã nüxü̃ cuixu i nachiga ja 
Cori. 77 —Cuma rü Coriarü duü̃xü̃güxü̃ 
tá nüxü̃ cucua̱xẽẽ na Tupana tá nüxü̃́ 
nüxü̃ ngechaü̃xü̃ i norü pecadugü na 
ngẽmaãcü najauxgüãxü̃ca̱x i maxü̃ i 
taguma gúxü̃. 78-79 —Erü nüxü̃́ 
tangechaü̃tümüü̃gü ja Tupana ja 
poraãcü tüxü̃ ngechaü̃cü. Rü ngẽmaca̱x 
dauxü̃guxü̃ i naãnewa taxca̱x ne 
nanamu i nhama i naãneãrü 
ngóonexẽẽruü̃ i ngexwacaxü̃xü̃ na 
nangóonetanüxẽẽãxü̃ca̱x i ngẽma 
duü̃xü̃gü ga noxri guxü̃guma norü 
chixexü̃gagu ãũcümaxü̃wa jexmagüxü̃. 
Rü nüma tá tüxü̃ narüngü̃xẽẽ na 
Tupanamaã rüngüxmüẽxü̃ca̱x 
—nhanagürü ga Zacaría. 80 Rü jema 
õxchana rü nijachigü rü wüxichigü ga 
ngunexü̃gu jexeraãcü Tupanaxü̃ 
nicuáchigü. Rü dauxchita ga ngextá 
taxúema íxãpataxü̃wa najexma 
nhu̱xmata jema ngunexü̃wa nangu ga na 
Judéugüxü̃ nügü nacua̱xẽẽxü̃. 
 
Ngechuchuarü buxchiga 
(Mt 1.18-25) 
 
2
  
1 Rü jexguma Agutu ãẽ̱xgacü ga 
tacü ixĩxgu ga Romawa, rü 
nanaxunagü ga na jaxugüãxü̃ ga 
guxü̃ma ga duü̃xü̃gü ga guxü̃ ga 
naãnewa. 2 Rü jema nüxĩraü̃xü̃ ga 
duü̃xü̃güarü ugüchiga, rü nanaxü ga 
jexguma Quirinu ãẽ̱xgacü ixĩxgu ga 
Síriaarü naãnewa. 3 Rü guxü̃ma ga 
duü̃xü̃gü rü wüxichigü norü ĩãne ga 
nagu nabuxü̃newa nixũchigü ga jéma na 
LUCA 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
147 
jaxugüãxü̃ca̱x. 4 Rü jemaca̱x ga Juche rü 
Gariréaanewa jexmane ga ĩãne ga 
Nacharétuwa ínaxũxũ, rü Judéaarü 
naãnewa jexmane ga ĩãne ga Beréü̃wa 
naxũ. Rü guma nixĩ ga ĩãne ga 
nuxcümaxü̃cü ga ãẽ̱xgacü ga Dawí nagu 
buxü̃ne. Rü jemaca̱x nixĩ ga Juche ga 
jéma naxũxü̃, jerü Dawítanüxü̃ nixĩ ga 
nümax. 5 Rü Beréü̃wa naxũ ga Juche na 
jaxugüxü̃ca̱x wüxigu ngĩmaã ga María 
ga ngĩmaã naxãma̱xchaü̃cü. Notürü ga 
María rü ixãũcharaü̃ ga na naxãxãcüxü̃. 
6 Rü jexguma Beréü̃wa najexmagüjane, 
ngĩxna nangu ga ngĩrü ngunexü̃ ga na 
naxíraxacüxü̃ ga María. 7 Rü jexma nabu 
ga nüxĩraü̃cü ga ngĩne. Rü 
naxchápenüü̃maã inanuque. Rü wüxi ga 
wocaarü chibüchicagumare 
inacanagüxẽẽ, jerü marü guxü̃ma 
nixããcu ga ucapu nawa ga guma 
pegüpataü̃. 
 
Dauxü̃cü̱̃ã̱x ga Tupanaãrü orearü 
ngeruü̃chiga rü carnerugüarü 
daruü̃chiga 
8 Rü Beréü̃ãrü ngaicamana najexmagü 
ga nhuxre ga carnerugüarü daruü̃gü ga 
chütacü nachitaü̃wa norü carnerugüna 
ídaugüxü̃. 9 Rü ngürüãchi jema 
carnerugüarü daruü̃güca̱x nango̱x ga 
wüxi ga orearü ngeruü̃ ga dauxü̃cü̱̃ã̱x. 
Rü Cori ga Tupanaãrü j̱auracüümaã 
naxca̱x nangóone ga guxü̃wama. Rü 
poraãcü namuü̃ẽ. 10 Notürü jema orearü 
ngeruü̃ ga dauxü̃cü̱̃ã̱x, rü nhanagürü 
nüxü̃: —¡Tãṹ i pemuü̃ẽxü̃! erü pexca̱x 
nuã chanange i wüxi i ore i mexẽchixü̃ i 
guxü̃ i duü̃xü̃güarü taãẽxẽẽruü̃ tá ixĩxü̃. 
11 —Erü nhu̱xma rü Beréü̃gu nabu ja 
perü maxẽxẽẽruü̃. Rü nüma rü Cori ja 
Cristu nixĩ. 12 —Rü nhaã tá nixĩ i perü 
cua̱xruü̃. Rü tá nüxü̃ ipejangau i wüxi i 
õxchana i naxchápenüü̃maã nuquexü̃ rü 
wocaarü chibüchicagu caxü̃ 
—nhanagürü. 13 Rü jexgumatama 
ngürüãchi jema dauxü̃cü̱̃ã̱x ga orearü 
ngeruü̃xü̃tawa nango̱x ga muxü̃ma ga 
togü ga dauxü̃cü̱̃ã̱x ga orearü ngeruü̃gü. 
Rü Tupanaxü̃ nicua̱xüü̃gü, rü 
nhanagürügü: 14 —Rü nhu̱xma rü 
Tupanaxü̃ ínicua̱xüü̃gü rü ínataãẽgü i 
dauxü̃guxü̃ i naãnewa. Rü pema i 
nhama i naãnecü̱̃ã̱x i Tupana pemaã 
taãẽgüe, rü name nixĩ i pegümaã 
perüngüxmüẽ —nhanagürügü. 15 Rü 
jexguma dauxü̃wa naxĩxguwena ga 
jema orearü ngeruü̃gü rü jema 
carnerugüarü daruü̃gü rü 
nügümücügümaã nhanagürügü: 
—¡Ngĩxã ítajadau i Beréü̃wa i ngẽma 
ngupetüxü̃ i Cori ja Tupana tamaã nüxü̃ 
ixuxü̃ nawa i norü orearü ngeruü̃gü! 
—nhanagürügü. 16 Rü paxa inaxĩãchi, rü 
jéma naxĩ. Rü jexma nüxü̃ najangau ga 
Juche rü María rü ga õxchana ga 
wocaarü chibüchicagu caxü̃. 17 Rü 
jexguma jema õxchanaxü̃ nadaugügu ga 
jema carnerugüarü daruü̃gü, rü 
duü̃xü̃gümaã nüxü̃ nixugüe ga jema ore 
ga Tupanaãrü orearü ngeruü̃ ga 
dauxü̃cü̱̃ã̱x namaã nüxü̃ ixuxü̃ ga jema 
õxchanachiga. 18 Rü guxü̃ma ga 
duü̃xü̃gü ga nüxü̃ ĩnüẽxü̃ ga jema 
carnerugüarü daruü̃güarü ore rü namaã 
naḇaixãchiãẽgü. 19 Notürü ga María rü 
inajaxu ga guxü̃ma ga jema ngupetüxü̃ 
rü ngĩãẽgu namaã inguxü̃ rü nagu 
irüxĩnüẽcha. 20 Rü nawoegu ga jema 
carnerugüarü daruü̃gü. Rü taãẽãcüma 
Tupanaxü̃ nicua̱xüü̃gü naxca̱x ga 
LUCA 2 
O Novo Testamento na língua ticuna do Brasil, 2da ed. ©2009, Liga Bíblica
148 
guxü̃ma ga jema nüxü̃ naxĩnüẽxü̃ rü 
nüxü̃ nadaugüxü̃ jerü aixcuma jema 
orearü ngeruü̃ ga dauxü̃cü̱̃ã̱x namaã 
nüxü̃ ixuxü̃rüü̃ nangupetü. 
 
Õxchana ga Ngechuchu rü tupauca 
ga taxü̃newa nanagagü 
21 Rü jexguma 8 ga ngunexü̃ nüxü̃́ 
jexmagu ga na nabuxü̃ ga õxchana, rü 
ínanawiecha̱xmüpe̱xechiraü̃gü. Rü 
Ngechuchugu nanaxüégagü. Rü 
jematama nixĩ ga naẽ́ga ga dauxü̃cü̱̃ã̱x 
ga Tupanaãrü orearü ngeruü̃ Maríamaã 
nüxü̃ ixuxü̃ ga taũta namaã naxãxãcügu. 
22 Rü jexguma marü janguxgu ga jema 
ngunexü̃ na tupauca ga taxü̃newa 
Tupanape̱xewa na nügü jamexẽẽgüxü̃ rü 
jéma naxĩ na jemaãcü Tupanape̱xewa 
janguxẽẽgüãxü̃ca̱x ga jema Muĩséarü 
mugü nüxü̃ ixuxü̃rüü̃. Rü Jerucharéü̃wa 
ga tupauca ga taxü̃newa nanagagü ga 
õxchana na Tupanana namugüãxü̃ca̱x. 
23 Rü jemaãcü nanaxügü jerü Tupanaãrü 
mugüwa naxümatü, rü nhanagürü: 
“Ngẽxguma wüxi i nge rü najatügu i 
nüxĩraü̃xü̃ i ngĩxãcü, rü 
tanaxwa̱xe i Cori ja Tupanana 
tanamu”, 
nhanagürü. 24 Rü jéma naxĩ rü jéma 
nanagagü ga taxre ga muxtucugü ga 
jexwacax jaexü̃, na Tupanaca̱x 
nadaiãxü̃ca̱x ga paigü ga tupaucawa, jerü 
jema nhanagürü ga Tupanaãrü mugüwa. 
25-26 Rü jexgumaü̃cüü Jerucharéü̃gu 
naxãchiü̃ ga wüxi ga jatü ga Simiã́ũgu 
ãẽ́gacü. Rü wüxi ga jatü ga mecümacü 
nixĩ ga nümax, rü aixcuma Tupanaxü̃ 
ngechaü̃cü nixĩ. Rü nüma rü guxü̃guma 
ínanaṉg̱uxẽẽ na nhuxguacü tá ínanguxü̃ 
ja Judéugüarü nguxü̃xẽẽruü̃ ja Cristu. Rü 
Tupanaãẽ i Üünexü̃ rü Simiã́ũxü̃tawa 
najexma, rü nüxü̃ nüxü̃ nacua̱xẽẽ na 
tãũxü̃táma najuxü̃ ega tama nüxü̃ 
nadauxiragu ja Cristu ja Cori ja Tupana 
núma namucü. 27 Rü jema ngunexü̃gu rü 
tupauca ga taxü̃newa Simiã́ũxü̃ naxũxẽẽ 
ga Tupanaãẽ i Üünexü̃. Rü jéma najexma 
ga Simiã́ũ ga jexguma Juche rü María 
tupaucawa nagagügu ga õxchana ga 
Ngechuchu na Tupanana namugüãxü̃ca̱x 
na jemaãcü janguxẽẽgüãxü̃ca̱x ga 
Muĩséarü mu. 28 Rü Ngechuchuxü̃ 
naganagü ga Simiã́ũ. Rü Tupanaxü̃ 
nicua̱xüü̃, rü nhanagürü: 29 —Pa Corix, 
nhu̱xma rü marü name na chajuxü̃, erü 
marü cujanguxẽẽ ga jema chamaã 
icuxunetaxü̃. 30-31 —Rü 
chauxetümaãxü̃chi nüxü̃ chadau ja daa 
Maxẽxẽẽruü̃ ja guxü̃ i duü̃xü̃güca̱x núma 
cunamucü. 32 —Rü nüma nixĩ i 
ngóonexẽẽruü̃ naxca̱x i guxü̃ma i 
duü̃xü̃gü i tama Judéugü ixĩgüxü̃. Rü 
nhaã õxchanagagu rü togü i duü̃xü̃gü tá 
nüxü̃ nicua̱xüü̃gü i curü duü̃xü̃gü i 
Judéugü —nhanagürü. 33 Rü Juche rü 
María rü naḇaixãchiãẽgü namaã ga 
Simiã́ũãrü ore ga nhuxãcü 
õxchanachigamaã na jadexaxü̃. 34 Rü 
jexguma ga Simiã́ũ rü Tupanana naca na 
meã nüxü̃ nangupetügüxü̃ca̱x ga Juche rü 
María rü õxchana. Rü nhanagürü ngĩxü̃ 
ga María ga Ngechuchu naẽ: —Dücax, 
nhaã õxchana rü tá nanamaxẽxẽẽ i 
muxü̃ma i Judéugü, notürü ngẽma tama 
nüxü̃́ jaxõgüchaü̃xü̃ rü tá inajarütauxe. 
Rü nüma rü wüxi i cua̱xruü̃ tá nixĩ i 
duü̃xü̃güca̱x, rü muxü̃ma tá nüxü̃ naxoe. 
35 —Rü ngẽmaãcü tá nanango̱xẽẽãma i 
guxü̃ma i naãẽwa nagu naxĩnüẽxü̃ i 
muxü̃ma i duü̃xü̃gü. Rü guxü̃ma i ngẽma 
LUCA 2 
O Novo Testamento na língua ticuna do Brasil, 2da ed. ©2009, Liga Bíblica
149 
tá nhaã õxchanaxü̃ ngupetüxü̃ rü nhama 
wüxi i cüchi i curü maxü̃newa 
jarüwáxü̃rüü̃ tá cuxü̃́ nangu̱x, Pa Maríax 
—nhanagürü. 36 Rü jéma ta ijexma ga 
wüxi ga ngecü ga Tupanaãrü orexü̃ ixucü. 
Rü Ana nixĩ ga ngĩẽ́ga. Rü Panuẽ́xãcü 
ijixĩ, rü Ácherutanüxü̃ ijixĩ. Rü marü 
jaguã̱xü̃chi ijixĩ. Rü jexguma 
napaxüchigutama ixãte. Notürü 7 ga 
taunecüguxicatama ngĩtemaã ijarüxũũxü̃, 
jerü naju ga ngĩte. 37 Rü jemaãcü wüxi ga 
jutecü ga jaguã̱xü̃chi ijixĩ, jerü 84 nixĩ ga 
ngĩrü taunecü. Rü taguma tupauca ga 
taxü̃newa íixũxũ. Rü guxü̃guma ngunecü 
rü chütacü rü naxaureãcüma 
ijumuxẽẽcha. Rü jemaãcü Tupanaxü̃ 
ijacua̱xüü̃ rü inataxẽẽ. 38 Rü jexgumatama 
Simiã́ũ íidexajane, rü jéma ingu ga Ana. 
Rü Tupanana moxẽ ixã. Rü iinaxügü ga 
õxchana ga Ngechuchuchiga na jadexaxü̃ 
nape̱xewa ga guxü̃ma ga jema Judéugü 
ga Jerucharéü̃cü̱̃ã̱x ga Cristuxü̃ 
ínaṉg̱uxẽẽgüxü̃ na norü nguxuchixẽẽruü̃ 
jiĩxü̃ca̱x. 
 
Ĩãne ga Nacharétuca̱x nawoegu 
39 Rü jexguma marü 
janguxẽẽgüãguwena ga guxü̃ma ga jema 
Tupanaãrü mugü nüxü̃ ixuxü̃, rü Juche 
rü María rü naxca̱x nawoegu ga norü 
ĩãne ga Nacharétu ga Gariréaanewa 
jexmane. 40 Rü ga õxchana rü nijachigü, 
rü jexeraãcü niporachigü, rü jexeraãcü 
nüxü̃ nicuáchigü. Rü Tupana rü poraãcü 
nüxü̃ narüngü̃xẽẽ. 
 
Bucü ga Ngechuchu rü tupauca ga 
taxü̃newa naxo 
41 Nanatü rü naẽ rü gucü ga taunecügu 
Jerucharéü̃wa taxĩĩxü̃ naxca̱x ga 
Üpetüchigaarü peta. 42 Rü jexguma 
Ngechuchu 12 ga taunecü nüxü̃́ jexmagu, 
rü Jerucharéü̃wa taxĩ namaã ga nanatü rü 
naẽ, jerü jema nixĩ ga Judéugücüma 
naxca̱x ga Üpetüchigaarü peta. 43 Rü 
jexguma jagúechigagu ga Üpetüchigaarü 
peta, rü tümachiü̃ca̱x tawoegu ga nanatü 
rü naẽ. Notürü ga Ngechuchu rü 
tümaẽchita tüxna Jerucharéü̃gu narüxã̱ũ̱x. 
44 Rü tüma nüxü̃ tacua̱xgügu rü jema 
muxü̃ ga duü̃xü̃gü ga tümaweama 
ixĩxü̃tanüxü̃tanügu naxã ga Ngechuchu. 
Rü jemaãcü marü itaxĩ ga wüxi ga 
ngunexü̃. Notürü jexguma naxca̱x 
tadaugügu tümatanüxü̃tanügu rü jema 
tüxü̃ cua̱xgüxü̃tanügu rü tama nüxü̃ 
itajangaugü. 45 Rü jemaca̱x wenaxãrü 
Jerucharéü̃ca̱x tawoegu na jexma naxca̱x 
tajadaugüxü̃ca̱x. 46 Rü tamaẽ̱xpü̱x ga 
ngunexü̃guwena Ngechuchuxü̃ 
itajangaugü ga tupauca ga taxü̃negu. Rü 
jéma narüto natanüwa ga jema 
ngúexẽẽruü̃gü ga Tupanaãrü mugüwa 
ngu̱xẽẽtaegüxü̃, rü inarüxĩnü ga norü 
ngu̱xẽẽtae, rü nüxna nicachigü. 47 Rü 
guxü̃ma ga jema duü̃xü̃gü ga 
Ngechuchuxü̃ ĩnüẽxü̃, rü naḇaixãchiãẽgü 
na nhuxãcü nüxü̃ nacua̱xüchixü̃ rü 
meãma nangãxü̃ãxü̃. 48 Rü jexguma 
nanatü rü naẽ nüxü̃ daugügu rü 
taḇaixãchiãẽgü. Rü naẽ rü nhatarügü 
nüxü̃: —Pa Chaunex, ¿tü̱xcüü̃ tomaã 
ngexü̃ cuwagü? Cunatü rü chama rü 
poraãcü cuxca̱x taxoegaãẽãcüma cuxca̱x 
tadaugüecha —nhatarügü. 49 Rü jexguma 
ga Ngechuchu rü nhanagürü: —¿Tü̱xcüü̃ 
chauxca̱x pedaugü? ¿Tama e̱xna nüxü̃ 
pecua̱x na woetama Chaunatüchiü̃wa tá 
changẽxmaxü̃? —nhanagürü. 50 Notürü ga 
tümagü rü tama nüxü̃ tacua̱xgüéga ga 
LUCA 2 
O Novo Testamento na língua ticuna do Brasil, 2da ed. ©2009, Liga Bíblica
150 
jema tümamaã nüxü̃ jaxuxü̃. 51 Rü 
jexguma ga Ngechuchu rü tümawe 
nataegu ga Nacharétuwa. Rü guxü̃guma 
meã tümaga naxĩnüẽcha. Rü naẽ ga María 
rü ngĩãẽwa nagu irüxĩnüẽcha ga guxü̃ma 
ga jema ngupetüxü̃. 52 Rü nijachigü ga 
Ngechuchu, rü jexeraãcü nüxü̃ 
nicuáchigü. Rü Tupana rü namaã nataãẽ, 
rü guxü̃ma ga duü̃xü̃gü rü ta namaã 
nataãẽgü. 
 
Juã́ũ ga baiü̃xẽẽruü̃ rü dauxchitawa 
ga ngextá taxúema íxãpataxü̃wa 
orexü̃ nixu 
 
(Mt 3.1-12; Mr 1.1-8; Ju 1.19-28) 
 
3
  
1 Rü jexguma Tibériu 15 ga taunecü 
ãẽ̱xgacü ga tacü ixĩxgu ga Romawa, 
rü jexguma nixĩ ga Pṍũchiu Piratu rü 
Judéaaneãrü ãẽ̱xgacü jiĩxü̃, rü Erudi rü 
Gariréaaneãrü ãẽ̱xgacü jiĩxü̃, rü naẽneẽ ga 
Piripi rü Ituréaane rü Taconíteaneãrü 
ãẽ̱xgacü jiĩxü̃, rü Lisániã rü Abiríniããneãrü 
ãẽ̱xgacü jiĩxü̃. 2 Rü Aná rü Caipá rü 
paigüeru nixĩgü ga jexguma. Rü jexguma 
nixĩ ga Juã́ũ ga Zacaría nanemaã jadexaxü̃ 
ga Tupana ga dauxchitawa ga ngextá 
taxúema íxãpataxü̃wa. 3 Rü guxü̃ma ga 
jema nachicagü ga Judã́ũcutüarü 
ngaicamana jexmagüxü̃gu nixũgüchigü ga 
Juã́ũ. Rü duü̃xü̃gümaã nüxü̃ nixuchigü ga 
na namexü̃ na nüxü̃ naxoexü̃ ga nacümagü 
ga chixexü̃ rü ínabaiü̃xü̃, na jemaãcü 
Tupana nüxü̃́ nüxü̃ nangechaü̃xü̃ca̱x ga 
norü pecadugü. 4 Rü guma nuxcümaü̃cü ga 
Ichaía ga Tupanaãrü orearü uruü̃ 
naxümatüxü̃rüü̃ nixĩ ga nangupetüxü̃. Jerü 
duü̃xü̃güarü maxü̃ãrü mexẽẽchigaxü̃ nixu 
ga jexguma nhaxgu: 
“Ngẽma nachica i ngextá taxúema 
íxãpataxü̃wa rü tá nangẽxma i 
wüxi i duü̃xü̃ i ngẽ́ma 
tagaãcüma nhaxü̃: ‘¡Pegü 
pemexẽẽ naxca̱x ja Cori! ¡Rü 
naxca̱x ipejanawe̱xãchixẽẽ i 
perü maxü̃!’ 5 Rü guxããrü maxü̃ 
rü nanaxwa̱xe i inajarüwe̱xãchi 
nhama wüxi i ngatexü̃ 
rügütaxü̃rüü̃ na ijawéxü̃ca̱x i 
nama. Rü guxãma ja jíxema 
tügü irütagüxe rü tanaxwa̱xe i 
ítarüxĩ nhama wüxi ja 
ma̱xpǘnetape̱xe 
idoxochixẽẽxü̃rüü̃. Rü guxü̃ma i 
nacüma i wü̃xü̃ rü nanaxwa̱xe i 
inajarüwe̱xãchigü. Rü ngẽma 
duü̃xü̃güarü maxü̃wa tama 
mexü̃ rü nanaxwa̱xe i 
najamexẽẽgü. 6 Rü guxü̃ma i 
duü̃xü̃gü rü tá nüxü̃ nadaugü ja 
jima Maxẽxẽẽruü̃ ja Tupana 
núma namucü”, 
nhanagürü ga Ichaíaarü ore ga 
ümatüxü̃wa. 7 Rü jexguma Juã́ũxü̃tawa 
naxĩxgu ga duü̃xü̃gü na 
ínabaiü̃xẽẽãxü̃ca̱x, rü nüma ga Juã́ũ rü 
nhanagürüama nüxü̃: —Pema rü 
ãxtapearü duü̃xü̃gü peixĩgü. ¿Rü 
nhuxãcü nagu perüxĩnüẽ na naxchaxwa 
peibuxmüxü̃ i ngẽma pocu i 
ãũcümaxü̃chixü̃ i marü ingaicaxü̃ ega 
tama nüxü̃ perüxoegu i pecüma i 
chixexü̃? 8 —¡Rü meã pemaxẽ na 
ngẽmaãcü guxü̃ma i duü̃xü̃gü nüxü̃ 
daugüxü̃ca̱x na aixcuma marü nüxü̃ 
perüxoexü̃ i pecüma i chixexü̃! Rü tama 
name i nhaperügügü: 
“Tãũxü̃táma Tupana toxü̃ napocue, 
erü Abrã́ũtanüxü̃ tixĩgü” nhaperügügü. 
Erü tama ngẽmaca̱x nixĩ ja Tupana i 
duü̃xü̃güxü̃ najaxuxü̃. Rü pemaã nüxü̃ 
LUCA 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
151 
chixu rü ngẽxguma Tupana naxwa̱xegu 
rü tama nüxü̃́ naguxcha na daa nutawa 
Abrã́ũtanüxü̃ nanguxü̃xẽẽxü̃. 
9 —Tupanaãrü juema rü marü íimemare 
na jadaxü̃ãxü̃ca̱x i ngẽma nanetügü i 
tama mexü̃. Rü guxü̃ma i nanetügü i 
chixearü õṍxü̃ rü tá nadaxü̃, rü 
nhu̱xmachi üxüwa tá ínagu 
—nhanagürü ga Juã́ũ. 10 Rü jexguma ga 
duü̃xü̃gü rü Juã́ũna nacagü, rü 
nhanagürügü: —¿Ṯacü e̱xna nixĩ i mexü̃ 
na tanaxüxü̃? —nhanagürügü. 11 Rü 
Juã́ũ rü nanangãxü̃ rü nhanagürü: 
—Texé ja taxrearü dejuxü̃chiruã́xẽ rü 
name nixĩ i texé ja tüxü̃́ nataxúxena 
tanaxã. Rü texé ja õnaã́xẽ rü name nixĩ i 
texé ja ngearü õnaã́xẽmaã tangau i 
tümaãrü õna —nhanagürü. 12 Rü 
Juã́ũxü̃tawa naxĩ ta ga nhuxre ga jatügü 
ga Romaãrü ãẽ̱xgacüca̱x dĩẽru ngĩxü̃ 
ideetanüxü̃. Rü nanaxwa̱xegü ga Juã́ũ 
na ínabaiü̃xẽẽxü̃. Rü Juã́ũna nacagü, rü 
nhanagürügü: —Pa Ngúexẽẽruü̃x, ¿Ṯacü 
nixĩ i mexü̃ na tanaxüxü̃ i tomax? 
—nhanagürügü. 13 Rü Juã́ũ rü 
nhanagürü nüxü̃: —Tama name i 
ãẽ̱xgacü pemaã nüxü̃ ixuxü̃ãrü jexera 
penajauxgü i dĩẽru i duü̃xü̃güxü̃tawa 
—nhanagürü. 14 Rü nhuxre ga churaragü 
rü ta Juã́ũna nacagüe, rü nhanagürügü: 
—¿Toma rü ṯacü nixĩ i mexü̃ na 
tanaxüxü̃? —nhanagürügü. Rü 
nanangãxü̃ ga Juã́ũ rü nhanagürü: 
—Tama name i texéxü̃ pexãxũneãcüma 
tümaãrü ngẽmaxü̃gü pepuxü̃. Rü tama 
name i ṯacü rü doraxü̃ tümachigaxü̃ 
peixu na ngẽmaãcü tümaãrü 
ngẽmaxü̃gü pepuxü̃xü̃ca̱x. Rü name nixĩ 
i ngẽma dĩẽru i ãẽ̱xgacü pexü̃́ ngĩmaã 
naxütanücümaãtama petaãẽgü rü tama 
jexeracüca̱x ípeca —nhanagürü. 15 Rü 
jexguma ga duü̃xü̃gü rü poraãcü 
ínanaṉg̱uxẽẽgü na paxa ínanguxü̃ ga 
Tupana Nane ga Cristu. Rü nagu 
narüxĩnüẽ ga na bexmana Juã́ũ rü 
Cristu jiĩxü̃. 16 Notürü ga Juã́ũ rü guxãxü̃ 
nhanagürü: —Aixcuma i chama rü 
dexáwamare pexü̃ íchabaiü̃xẽẽ, notürü 
tá ínangu i to i Tupanaãrü orearü uruü̃, 
rü nüma tá pexna nananguxẽẽ i 
Tupanaãẽ i Üünexü̃ wüxi i üxüemarüü̃. 
Erü nüma rü poraãcü choxü̃ narüjexera 
na ãẽ̱xgacü jiĩxü̃. Rü chama rü 
nape̱xewa rü taxuwama chame rü bai i 
norü chapatucunüãrü wẽgüwa chame. 
17 —Rü nüma rü marü ínamemare na 
nhama i naãnewa jadexechiãxü̃ca̱x i 
norü duü̃xü̃gü nhama wüxi ja jatü trigu 
naã́tüna idexechixü̃rüü̃. Rü ngẽmaãcü tá 
najadexechi i ngẽma noxrü ixĩgüxü̃ na 
naxü̃tawa nangẽxmagüxü̃ca̱x, notürü 
ngẽma tama noxrü ixĩgüxü̃, rü tá 
ínanagu nawa ja jima üxü ja taguma 
ixoxü̃ne —nhanagürü. 18 Rü jema 
oremaã rü muxü̃ma ga to ga 
ucu̱xẽgümaã, rü Juã́ũ duü̃xü̃gümaã 
nüxü̃ nixu ga ore ga mexü̃ ga 
Ngechuchuchiga. 19 Rü Juã́ũ rü ãẽ̱xgacü 
ga Erudixü̃ nanga, jerü ngĩmaã naxãma̱x 
ga Erudía ga naẽneẽ ga Piripi nama̱x. 
Rü nananga ta naxca̱x ga jema togü ga 
chixexü̃ ga naxüxü̃. 20 Notürü ga Erudi 
rü tama Juã́ũga naxĩnü. Rü jexeraxü̃ ga 
chixexü̃ naxü, jerü pocupataü̃wa Juã́ũxü̃ 
namu. 
 
Ngechuchuarü baiechiga 
(Mt 3.13-17; Mr 1.9-11) 
21 Naxü̃pa ga na napocuxü̃ ga Juã́ũ, rü 
guxü̃ma ga duü̃xü̃güxü̃ 
LUCA 3 
O Novo Testamento na língua ticuna do Brasil, 2da ed. ©2009, Liga Bíblica
152 
ínabaiü̃xẽẽxguwena, rü Ngechuchuxü̃ rü 
ta ínabaiexẽẽ. Rü jexguma Ngechuchu 
íjumuxẽjane rü ningena ga dauxü̃guxü̃ 
ga naãne. 22 Rü Tupanaãẽ i Üünexü̃ rü 
wüxi ga muxtucurüü̃ inanago rü 
Ngechuchuna nangu. Rü dauxü̃wa 
inanaxũ ga wüxi ga naga ga nhaxü̃: 
—Cuma nixĩ i Chaune i cuxü̃ 
changechaü̃xü̃chicü, rü cumaã 
chataãẽxü̃chicü —nhaxü̃. 
 
Ngechuchu ja Cristuarü o̱xigü 
 
(Mt 1.1-17) 
23 Maneca 30 ga taunecü nüxü̃́ 
najexma ga Ngechuchu ga jexguma 
norü puracü inaxügügu. Rü duü̃xü̃gü 
nagu narüxĩnüẽ rü Ngechuchu rü Juche 
nane nixĩ. 
Rü Juche rü Elí nane nixĩ. 
  24 Rü Elí rü Matá nane nixĩ. 
Rü Matá rü Lewí nane nixĩ. 
Rü Lewí rü Merequí nane nixĩ. 
Rü Merequí rü Janaĩ nane nixĩ. 
Rü Janaĩ rü Juche nane nixĩ. 
  25 Rü Juche rü Matatía nane nixĩ. 
Rü Matatía rü Amó nane nixĩ. 
Rü Amó rü Naṹ nane nixĩ. 
Rü Naṹ rü Echi nane nixĩ. 
Rü Echi rü Nagaí nane nixĩ. 
  26 Rü Nagaí rü Máãte nane nixĩ. 
Rü Máãte rü Matatía nane nixĩ. 
Rü Matatía rü Semeĩ́ nane nixĩ. 
Rü Semeĩ́ rü Juche nane nixĩ. 
Rü Juche rü Judá nane nixĩ. 
  27 Rü Judá rü Juana nane nixĩ. 
Rü Juana rü Resá nane nixĩ. 
Rü Resá rü Zorobabé nane nixĩ. 
Rü Zorobabé rü Salatié nane nixĩ. 
Rü Salatié rü Neri nane nixĩ. 
  28 Rü Neri rü Merequí nane nixĩ. 
Rü Merequí rü Adi nane nixĩ. 
Rü Adi rü Cosã́ũ nane nixĩ. 
Rü Cosã́ũ rü Elmada nane nixĩ. 
Rü Elmada rü Erú nane nixĩ. 
  29 Rü Erú rü Josué nane nixĩ. 
Rü Josué rü Eliéze nane nixĩ. 
Rü Eliéze rü Jorí nane nixĩ. 
Rü Jorí rü Matá nane nixĩ. 
Rü Matá rü Lewí nane nixĩ. 
  30 Rü Lewí rü Simeã́ũ nane nixĩ. 
Rü Simeã́ũ rü Judá nane nixĩ. 
Rü Judá rü Juche nane nixĩ. 
Rü Juche rü Jona nane nixĩ. 
Rü Jona rü Eriaquí nane nixĩ. 
  31 Rü Eriaquí rü Meréa nane nixĩ. 
Rü Meréa rü Mená nane nixĩ. 
Rü Mená rü Matatá nane nixĩ. 
Rü Matatá rü Natã́ũ nane nixĩ. 
Rü Natã́ũ rü Dawí nane nixĩ. 
  32 Rü Dawí rü Jesé nane nixĩ. 
Rü Jesé rü Obede nane nixĩ. 
Rü Obede rü Buá nane nixĩ. 
Rü Buá rü Sará nane nixĩ. 
Rü Sará rü Naãsú nane nixĩ. 
  33 Rü Naãsú rü Aminadá nane nixĩ. 
Rü Aminadá rü Admí nane nixĩ. 
Rü Admí rü Arni nane nixĩ. 
Rü Arni rü Erṍũ nane nixĩ. 
Rü Erṍũ rü Faré nane nixĩ. 
Rü Faré rü Judá nane nixĩ. 
  34 Rü Judá rü Jacú nane nixĩ. 
Rü Jacú rü Isaqui nane nixĩ. 
Rü Isaqui rü Abrã́ũ nane nixĩ. 
Rü Abrã́ũ rü Terá nane nixĩ. 
Rü Terá rü Nacú nane nixĩ. 
  35 Rü Nacú rü Serugue nane nixĩ. 
Rü Serugue rü Ragaú nane nixĩ. 
Rü Ragaú rü Fáreque nane nixĩ. 
Rü Fáreque rü Ebe nane nixĩ. 
Rü Ebe rü Sará nane nixĩ. 
LUCA 3 
O Novo Testamento na língua ticuna do Brasil, 2da ed. ©2009, Liga Bíblica
153 
  36 Rü Sará rü Cainá nane nixĩ. 
Rü Cainá rü Arfade nane nixĩ. 
Rü Arfade rü Séü̃ nane nixĩ. 
Rü Séü̃ rü Noẽ́ nane nixĩ. 
Noẽ́ rü Laméque nane nixĩ. 
  37 Rü Laméque rü Metusalé nane nixĩ. 
Rü Metusalé rü Enoqui nane nixĩ. 
Rü Enoqui rü Jarete nane nixĩ. 
Rü Jarete rü Mararé nane nixĩ. 
Rü Mararé rü Cainá nane nixĩ. 
  38 Rü Cainá rü Enú nane nixĩ. 
Rü Enú rü Sete nane nixĩ. 
Rü Sete rü Adã́ũ nane nixĩ. 
Rü Adã́ũ rü Tupana nane nixĩ. 
 
Ngechuchuxü̃ naxü ga Chataná 
 
(Mt 4.1-11; Mr 1.12-13) 
 
4
  
1 Ngechuchuxü̃tawa najexma ga 
Tupanaãẽ i Üünexü̃. Rü jexguma 
Judã́ũchiüwa ínaxü̃ãchigu ga 
Ngechuchu, rü Tupanaãẽ i Üünexü̃ rü 
dauxchitawa ga ngextá taxúema 
íxãpataxü̃wa nanaga. 2 Rü jéma najexma 
ga 40 ga ngunexü̃. Rü ṉg̱oxo ga Chataná 
rü nüxü̃ naxü. Rü jexguma jéma 
najexmagu rü taguma nachibü. Notürü 
ga jixcama rü nataija. 3 Rü jexguma ga 
ṉg̱oxo ga Chataná rü nhanagürü nüxü̃: 
—Ega aixcuma Tupana Nane cuixĩgu, rü 
¡daa nutamaã nüxü̃ ixu na põũxü̃ 
nanguxuchixü̃ca̱x! —nhanagürü ga 
Chataná. 4 Rü Ngechuchu nanangãxü̃ rü 
nhanagürü: —Tupanaãrü ore i 
ümatüxü̃wa rü nhanagürü: 
“Tãũxü̃táma õnamaãxĩca namaxẽ i 
duü̃xü̃gü, notürü guxü̃ma i ore i 
Tupana nüxü̃ ixuxü̃ tá nixĩ i 
duü̃xü̃güxü̃ maxẽxẽẽxü̃”, 
nhanagürü. 5 Rü jexguma ga ṉg̱oxo ga 
Chataná rü wüxi ga ma̱xpǘnetape̱xewa 
nanaga. Rü jéma paxaãchi nüxü̃ nüxü̃ 
nadauxẽẽ ga guxü̃ma ga nachiü̃ãnegü ga 
nhama ga naãnecü̱̃ã̱x. 6 Rü Chataná rü 
nhanagürü nüxü̃: —Guxü̃ i nhaã 
nachiü̃ãnegü i mexü̃ rü norü ngẽmaxü̃gü 
rü chi cuxna chanaxã. Erü choxrü nixĩ i 
guxü̃ma i nhaãgü, rü tüxna chanaxã ja 
texé ja chama chorü me ixĩxẽ na tüxna 
na chanaxãxü̃. 7 —Rü ngẽxguma chi 
chape̱xegu cucaxã́pü̱xügu rü choxü̃ 
cuicua̱xüü̃gu rü cuxrü chi nixĩ i guxü̃ma 
i nhaã cuxü̃ chawéxü̃ —nhanagürü. 
8 Notürü ga Ngechuchu rü nanangãxü̃, 
rü nhanagürü: —¡Choxna ixũgachi! Pa 
Chatanáx. Erü Tupanaãrü ore i 
ümatüxü̃wa rü nhanagürü: 
“¡Nüxü̃ icua̱xüü̃ ja Cori ja curü 
Tupana, rü jimaãxü̃́xĩcatama 
napuracü!” 
nhanagürü. 9 Rü jexguma ga ṉg̱oxo ga 
Chataná rü Jerucharéü̃ ga ĩãnewa 
nanaga. Rü tupauca ga taxü̃netape̱xegu 
nanamunagü. Rü nhanagürü nüxü̃: 
—Ega aixcuma Tupana Nane cuixĩgu, rü 
¡nuã cugü rütae! 10 —Erü Tupanaãrü ore 
i ümatüxü̃wa rü nhanagürü: 
“Tupana tá nanamu i norü orearü 
ngeruü̃gü i dauxü̃cü̱̃ã̱x na cuxna 
nadaugüxü̃ca̱x. 11 Rü 
naxme̱xmaã tá cuxü̃ nijauxgü 
na tama ṯacü rü nutagu 
cunguxü̃ca̱x”, 
nhanagürü. 12 Rü Ngechuchu nanangãxü̃ 
rü nhanagürü: —Tupanaãrü ore i 
ümatüxü̃wa rü nhanagürü ta: 
“¡Tama name i nüxü̃ na cuxüxü̃ ja 
Cori ja curü Tupana!”, 
nhanagürü. 13 Rü jexguma marü 
taxucürüwama Ngechuchuxü̃ naxü̱xgu, 
rü nüma ga Chataná rü nüxna ninha 
LUCA 3 
,  
4 
O Novo Testamento na língua ticuna do Brasil, 2da ed. ©2009, Liga Bíblica
154 
nhu̱xmata nüxü̃ ijangau na nhuxãcü 
wena nüxü̃ na naxüxü̃. 
 
Ngechuchu rü Gariréaanewa 
inanaxügü ga norü puracü 
 
(Mt 4.12-17; Mr 1.14-15) 
14 Rü Ngechuchu rü Gariréaaneca̱x 
nataegu. Rü Tupanaãẽ i Üünexü̃ rü 
naxü̃tawa najexma rü poraãcü 
nanaporaxẽẽ. Rü ga duü̃xü̃gü rü nachiga 
nidexagü ga guxü̃ ga jema naãnewa. 
15 Rü wüxichigü ga ĩãneãrü 
ngutaque̱xepataü̃güwa rü nangu̱xẽẽtae. 
Rü guxü̃ma ga duü̃xü̃gü rü nüxü̃ 
nicua̱xüü̃gü. 
 
Nacharétuwa najexma ga 
Ngechuchu 
(Mt 13.53-58; Mr 6.1-6) 
16 Rü Nacharétuwa naxũ ga 
Ngechuchu. Rü guma nixĩ ga ĩãne ga 
nanatügü nawa najaxẽẽgüne. Rü 
ngü̃xchigaarü ngunexü̃gu rü 
ngutaque̱xepataü̃gu naxücu, jerü jema 
nixĩ ga nacüma ga guxü̃ ga 
ngü̃xchigaarü ngunexü̃gu. Rü jéma 
inachi rü duü̃xü̃güca̱x nüxü̃ nadaumatü 
ga Tupanaãrü ore ga ümatüxü̃. 17 Rü 
nüxna nanaxãgü ga popera ga 
Tupanaãrü orearü uruü̃ ga Ichaía 
ümatüxü̃. Rü jexguma jangenaã́tüãgu, 
rü nüxü̃ inajangau ga ngextá 
ínaxümatüxü̃wa ga ore ga nhaxü̃: 
  18 “Cori ja Tupanaãẽ rü chauxü̃tawa 
nangẽxma. Rü nüma rü choxü̃ 
naxuneta na nüxü̃ chixuxü̃ca̱x i 
ore i mexü̃ namaã i ngẽma 
duü̃xü̃gü i ngearü dĩẽruã̱xgüxü̃. 
Rü choxü̃ namu na ngẽma 
duü̃xü̃gü i pecadutüü̃wa 
ngẽxmagüxü̃maã nüxü̃ na 
chixuxü̃ca̱x rü tá na 
ínanguxü̃xü̃. Rü choxü̃ namu na 
chajadauchixetüxẽẽgüxü̃ca̱x i 
ngẽma ingexetügüxü̃ rü na 
íchananguxü̃xẽẽxü̃ca̱x i ngẽma 
duü̃xü̃gü i togüme̱xẽwa 
ngẽxmagüxü̃. 19 Rü núma choxü̃ 
namu na duü̃xü̃gümaã nüxü̃ 
chixuxü̃ca̱x na Tupana nüxü̃ 
rüngü̃xẽẽchaü̃xü̃ i ngẽma nüxü̃́ 
jaxõgüxü̃”, 
nhanagürü ga jema ore. 20 Rü jexguma 
ga Ngechuchu rü nügüna 
nananu̱xãchiátü ga popera. Rü 
ngutaque̱xepataü̃ãrü daruü̃na nanaxã rü 
nhu̱xmachi ínarüto. Notürü guxü̃ma ga 
jema ngutaque̱xepataü̃wa jexmagüxü̃ ga 
duü̃xü̃gü rü nüxü̃ narüdaunüẽcha. 21 Rü 
jemaca̱x Ngechuchu inanaxügü ga 
duü̃xü̃gümaã na jadexaxü̃, rü 
nhanagürü: —Nhu̱xmatama nixĩ i 
pepe̱xewa Tupana janguxẽẽxü̃ i nhaã 
ore ga Ichaía ümatüxü̃ —nhanagürü. 
22 Rü guxü̃ma ga duü̃xü̃gü rü meã 
Ngechuchuchiga nidexagü. Rü 
naḇaixãchiãẽgü namaã ga jema ore ga 
mexü̃ ga namaã nüxü̃ jaxuxü̃. Notürü 
tama aixcuma najaxõgüchaü̃. Rü 
jemaca̱x nügüna nacagü rü 
nhanagürügü: —¿Taux e̱xna daa jiĩxü̃ ja 
Juche nane? —nhanagürügü. 23 Rü 
Ngechuchu rü nhanagürü nüxü̃: 
—Chama nüxü̃ chacua̱x rü tá chamaã 
penaxuxuchi i ngẽma ore i nhaxü̃: 
“Pa Duturux ¡Cugütama rümexẽẽ!” 
nhaxü̃. Rü e̱xna tá choxü̃ nhaperügügü: 
“Jema mexü̃ ga taxü̃ ga nüxü̃ taxĩnüẽxü̃ 
ga Tupanaãrü poramaã cuxüxü̃ ga 
Caparnáũwa, rü tanaxwa̱xe i nuã curü 
LUCA 4 
O Novo Testamento na língua ticuna do Brasil, 2da ed. ©2009, Liga Bíblica
155 
ĩãnewa rü ta na cunaxüxü̃”, nhaperügügü 
tá. 24 Rü nidexachigüama ga Ngechuchu: 
—Aixcuma pemaã nüxü̃ chixu rü guxü̃ma 
i Tupanaãrü orearü uruü̃, rü norü 
ĩãnewatama i duü̃xü̃gü rü tama meã 
nanajauxgü. 25 —Rü aixcuma pemaã nüxü̃ 
chixu rü Iraéanewa rü najexma ga 
muxũchixü̃ma ga ngexü̃gü ga ijutegüxü̃ ga 
jexguma Ería maxü̃gu. Rü jexguma nixĩ ga 
tamaẽ̱xpü̱x ga taunecüarü ngãxü̃ rü 
taguma napuxü̃, rü poraãcü nangúxü̃ ga 
taija ga guxü̃ ga jema naãnewa. 
26 —Notürü ga Tupana rü tama wüxi ga 
Iraéanecü̱̃ã̱x ga jutecüxü̃tawa Eríaxü̃ 
namu. Notürü ngĩxü̃tawa nanamu ga jema 
jutecü ga Sarepacü̱̃ã̱x ga Sidã́ũãrü ĩãneãrü 
ngaicamagu ãchiü̃cü. 27 —Rü jexguma 
namaxü̃gu ga Erichéu, rü Iraéanewa 
najexmagü ta ga muxü̃ma ga duü̃xü̃gü ga 
chaxünemaã iḏaaweexü̃. Notürü taxuü̃ma 
ga jema iḏaaweexü̃ ga Iraéanewa 
jexmagüxü̃ rü naxca̱x nitaaneẽ. Rü Namáü̃ 
ga Síriaanecü̱̃ã̱xĩcatama nixĩ ga guma 
naxca̱x jataanecü —nhanagürü ga 
Ngechuchu. 28 Rü jexguma jema orexü̃ 
naxĩnüẽgu, rü guxü̃ma ga jema duü̃xü̃gü 
ga guma ngutaque̱xepataü̃wa jexmagüxü̃ 
rü poraãcü naxca̱x nanuẽ. 29 Rü inachigü 
ga duü̃xü̃gü rü Ngechuchuxü̃ ínata̱xüchigü 
ga guma ĩãnewa. Rü guma ma̱xpǘne ga 
guma ĩãne nawa jexmanetape̱xewa 
nanagagü na jéma janataegüãxü̃ca̱x. 
30 Notürü ga Ngechuchu rü norü 
ngãxü̃tanüwa ínaxũxũãma, rü ínixũ. 
 
Wüxi ga jatü ga ṉg̱oxo nawa 
jexmaxü̃chiga 
(Mr 1.21-28) 
31 Rü jexguma ga Ngechuchu rü 
Gariréaaneãrü ĩãne ga Caparnáũwa 
naxũ. Rü ngü̃xchigaarü ngunexü̃gu jéma 
duü̃xü̃güxü̃ nangúexẽẽ. 32 Rü duü̃xü̃gü 
rü naḇaixãchiãẽgü namaã ga norü 
ngu̱xẽẽtae, jerü Tupanaãrü poramaã 
nidexa. 33 Rü guma ngutaque̱xepataü̃wa 
najexma ga wüxi ga jatü ga ṉg̱oxo nawa 
jexmaxü̃. Rü aita jéma naxü, rü 
nhanagürü: 34 —¡Toxna ixũgachi! 
¿Tü̱xcüü̃ totanüwa cuxũ, Pa 
Ngechuchux, Pa Nacharétucü̱̃ã̱x? ¿Nuã 
cuxũ na toxü̃ cuḏaixü̃ca̱x? Chama cuxü̃ 
chacua̱x na Tupana Nane ja Üünecü na 
cuiĩxü̃ —nhanagürü. 35 Rü Ngechuchu 
nananga ga jema ṉg̱oxo rü nhanagürü: 
—¡Ijarüngea̱x rü ínaxũxũ nawa ja jima 
jatü! —nhanagürü. Rü jexguma ga jema 
ṉg̱oxo rü duü̃xü̃güpe̱xegu najanguxẽẽ ga 
guma jatü, rü nawa ínaxũxũ. Notürü 
tama nanapi̱xẽẽ. 36 Rü guxü̃ma ga 
duü̃xü̃gü rü naḇaixãchiãẽgü. Rü 
nügümücügümaãchigü nachiga 
nidexagü, rü nhanagürügü: —¿Ṯacü rü 
ore nixĩ i ngẽma? Erü nhaã jatü rü 
aixcuma ngẽma ṉg̱oxogümaã inacua̱x rü 
poraãcü nanamu. Rü nümagü rü naga 
naxĩnüẽ, rü ínachoxü̃ —nhanagürügü. 
37 Rü guxü̃wama ga jema naãnewa rü 
Ngechuchuchigaxü̃ nixugüe ga 
duü̃xü̃gü. 
 
Ngechuchu rü Chimáũ ga Pedru 
na̱xẽca̱x najataanexẽẽ 
 
(Mt 8.14-15; Mr 1.29-31) 
38 Rü guma ngutaque̱xepataü̃wa 
ínaxũxũ ga Ngechuchu rü 
Chimáũpatawa naxũ. Rü Chimáũ na̱xẽ 
rü poraãcü ijaxaxüne. Rü Ngechuchuna 
nacagüe ga ngĩxca̱x na 
jataanexẽẽãxü̃ca̱x. 39 Rü ngĩxü̃tagu 
najachi ga Ngechuchu rü jema 
LUCA 4 
O Novo Testamento na língua ticuna do Brasil, 2da ed. ©2009, Liga Bíblica
156 
ḏaaweanexü̃ nanga. Rü jexgumatama 
iga̱u̱xãchi ga na jaxaxünexü̃. Rü 
jexgumatama íirüda, rü naxca̱x 
inamexẽẽ ga õna. 
 
Ngechuchu rü muxü̃ma ga 
iḏaaweexü̃ca̱x najataanexẽẽ 
 
(Mt 8.16-17; Mr 1.32-34) 
40 Rü jexguma marü janaxücuchaü̃gu 
ga üa̱xcü, rü Ngechuchuxü̃tawa 
nanagagü ga guxü̃ma ga duü̃xü̃gü ga 
nagúxü̃raü̃xü̃ ga ḏaaweanemaã 
iḏaaweexü̃. Rü ga Ngechuchu rü 
wüxichigü ga jema duü̃xü̃güxü̃ ningõgü, 
rü jemaãcü naxca̱x najataanexẽẽchigü. 
41 Rü nanameẽxẽẽ ga muxü̃ma ga 
duü̃xü̃gü ga iḏaaweexü̃ ga ṉg̱oxo nawa 
jexmagüxü̃. Rü jema ṉg̱oxogü rü aita 
naxüe, rü nhanagürügü: —Cuma nixĩ i 
Tupana Nane cuiĩxü̃ —nhanagürügü. 
Notürü ga Ngechuchu rü najangagü ga 
jema ṉg̱oxogü. Rü nüxna nanachu̱xu ga 
na jadexagüxü̃, jerü jema ṉg̱oxogü rü 
nüxü̃ nacua̱xgü na Cristu jiĩxü̃. 
 
Ngechuchu rü nanaxunagü 
 
ga ore ga mexü̃ ga 
ngutaque̱xepataü̃wachigü 
(Mr 1.35-39) 
42 Rü jexguma noxri jangóonegu rü 
jema ĩãnewa ínaxũxũ ga Ngechuchu. Rü 
wüxi ga nachica ga taxúema 
íxãpataxü̃wa naxũ. Notürü ga duü̃xü̃gü 
rü naxca̱x nadaugü rü düxwa naxü̃tawa 
nangugü. Rü nüxü̃ naca̱a̱xü̃gü ga tama 
na ínaxũxũxü̃ca̱x ga jema norü 
naãnewa. 43 Notürü ga Ngechuchu rü 
nhanagürü nüxü̃: —Taxucürüwama 
petanügu charüxã́ũẽcha erü 
chanaxwa̱xe na náĩgü ja ĩãnegüwa 
ngẽxmagüxü̃ i duü̃xü̃gümaã rü ta nüxü̃ 
chixuxü̃ na nhuxãcü ãẽ̱xgacü jiĩxü̃ ja 
Tupana. Erü woetama ngẽmaca̱x núma 
choxü̃ namu —nhanagürü. 44 Rü 
jemaãcü Ngechuchu nüxü̃ nixuchigü ga 
ore ga ngutaque̱xepataü̃güwachigü ga 
guxü̃ma ga Gariréaanewa. 
 
Muxü̃ma ga choxni na 
ínajauxü̃xü̃chiga 
(Mt 4.18-22; Mr 1.16-20) 
 
5
  
1 Rü wüxicana ga jexguma naxtaxa 
ga Jenecharétuanacüwa najexmagu 
ga Ngechuchu, rü muxü̃ma ga duü̃xü̃gü 
rü naxü̃tawa nangugü. Rü düxwa jéma 
najaxãũtügü, jerü nüxü̃ naxĩnüẽchaü̃ ga 
Tupanaãrü ore ga namaã nüxü̃ jaxuxü̃. 
2 Rü Ngechuchu jéma nüxü̃ nadau ga 
taxre ga ngue ga ingeãcune. Rü guma 
nguegü rü naxnecüpechinüwa 
nanadagü, jerü ga püchaetanüxü̃ rü 
nüxna jéma ínachoü̃, jerü norü pücha 
nijauxgü. 3 Rü wüxi ga guma nguegu 
nixüe ga Ngechuchu. Rü guma ngue rü 
Chimáũãrü nixĩ. Rü Chimáũna naca ga 
naxnecüpechinüãrü ngãxü̃tüwaxüra na 
nangeaxü̃ca̱x. Rü guma nguewa narüto 
ga Ngechuchu. Rü jéma inanaxügü ga 
duü̃xü̃güxü̃ na nangúexẽẽxü̃. 4 Rü 
jexguma jagúegagu ga Ngechuchu ga na 
jadexaxü̃, rü Chimáũxü̃ nhanagürü: 
—¡jéa ínamátamaxü̃wa namaã naxã ja 
daa ngue. Rü ngẽ́ma penatáe i perü 
pücha na choxnita pejauxgüxü̃ca̱x! 
—nhanagürü. 5 Rü Chimáũ nanangãxü̃, 
rü nhanagürü nüxü̃: —Pa Ngúexẽẽruü̃x, 
ngewa̱x rü guxü̃ i chütaxü̃ rü tapüchae, 
notürü taxuü̃ma i choxni tijaxu. Notürü 
nhu̱xma na choxü̃ cumuxü̃ rü wena 
táxarü íchanatáe i chorü pücha 
LUCA 4 
,  
5 
O Novo Testamento na língua ticuna do Brasil, 2da ed. ©2009, Liga Bíblica
157 
—nhanagürü. 6 Rü jexguma ínatáegüãgu 
ga norü pücha, rü muxü̃ma ga choxni 
ínajauxü̃. Rü düxwa narügáuxchaü̃ ga 
norü pücha jerü namuxũchi ga choxni. 
7 Rü naxme̱xmaã náĩ ga nguewa 
jexmagüxü̃ ga natanüxü̃güca̱x nacagü 
na nüxü̃ janangü̃xẽẽgüxü̃ca̱x. Rü jéma 
naxĩ ga jema natanüxü̃gü ga naxca̱x 
nacagüxü̃. Rü nanaxüãcugü ga guma 
taxre ga ngue rü wixgutaa̱x inangutaü̃gü 
jerü namuxũchi ga choxni. 8 Rü jexguma 
jemaxü̃ nada̱xgu ga Chimáũ ga Pedru, 
rü Ngechuchupe̱xegu najacaxã́pü̱xü, rü 
nhanagürü nüxü̃: —¡Choxna ixũgachi! 
Pa Corix. Erü chama rü wüxi i duü̃xü̃ i 
pecaduã́xü̃ chixĩ —nhanagürü. 9 Rü jema 
nhanagürü ga Chimáũ jerü nüma rü 
guxü̃ma ga natanüxü̃gü rü namaã 
naḇaixãchiãẽgü ga jema muxü̃ma ga 
choxni na ínajauxü̃xü̃. 10 Rü 
naḇaixãchiãẽgü ta ga Chimáũmücügü ga 
Tiagu rü Juã́ũ ga Zebedéu nanegü. 
Notürü Ngechuchu rü Chimáũxü̃ 
nhanagürü: —¡Tãṹ i cumuü̃xü̃! Erü 
nhamaü̃cüü rü tá choxü̃́ cupuracü na 
chauxü̃tawa cunagagüxü̃ca̱x i duü̃xü̃gü 
—nhanagürü. 11 Rü jexguma 
naxãnacüwa namaã nangugügu ga 
naweü̃gü, rü jéma nanawogü ga norü 
guxü̃ma rü Ngechuchuwe narüxĩ. 
 
Ngechuchu rü wüxi ga 
rüchaxünexü̃ca̱x najataanexẽẽ 
 
(Mt 8.1-4; Mr 1.40-45) 
12 Rü jexguma wüxi ga jéma 
jexmagüne ga ĩãnewa najexmagu ga 
Ngechuchu, rü jéma naxü̃tawa nangu ga 
wüxi ga jatü ga chaxünemaã iḏaawexü̃. 
Rü jexguma Ngechuchuxü̃ nada̱xgu rü 
nape̱xegu najacaxã́pü̱xü rü jexma 
nanangücuchi. Rü Ngechuchuxü̃ 
naca̱a̱xü̃, rü nhanagürü: —Pa Corix, 
ngẽxguma cuma cunaxwa̱xegu, rü tama 
cuxü̃́ naguxcha na choxü̃ curümexẽẽxü̃ 
—nhanagürü. 13 Rü jexguma ga 
Ngechuchu rü nüxü̃ ningõgü, rü 
nhanagürü nüxü̃: —Ngü̃, chanaxwa̱xe. 
¡Rüme! —nhanagürü. Rü jexguma jema 
nhaxgu ga Ngechuchu, rü naxca̱x 
nitaane ga jema jatü ga chaxüneã́xü̃. 
14 Rü Ngechuchu nanaxucu̱xẽ rü 
nhanagürü nüxü̃: —¡Dücax, 
taxúemaãtáma nüxü̃ cuixu, notürü 
paixü̃ cugü jadauxẽẽ na curümexü̃ rü 
janguxẽẽ i ngẽma Tupana Muĩséwa 
nüxü̃ ixuxü̃ na duü̃xü̃gü nüxü̃ cuáxü̃ca̱x 
na marü curümexü̃! —nhanagürü. 
15 Notürü guxü̃wama rü jexeraãcü 
duü̃xü̃gü nüxü̃ nicua̱xgüetanü ga 
Ngechuchuchiga. Rü muxü̃ma ga 
duü̃xü̃gü rü naxca̱x naxĩtaque̱xegü na 
norü orexü̃ naxĩnüẽxü̃ca̱x, rü naxca̱x na 
jataaneẽxẽẽãxü̃ca̱x ga norü ḏaawegüwa. 
16 Notürü Ngechuchu rü nhuxguacü rü 
ngextá taxúema íxãpataxü̃wa naxũũxü̃. 
Rü jéma najajumuxẽxü̃. 
 
Ngechuchu rü wüxi ga jatü ga 
naw̱ãĩxãchicüca̱x najataanexẽẽ 
 
(Mt 2.1-8; Mr 2.1-12) 
17 Rü wüxi ga ngunexü̃ Ngechuchu 
íngu̱xẽẽtaejane, rü jéma narütogü ga 
nhuxre ga Parichéugü rü nhuxre ga 
ngúexẽẽruü̃gü ga Muĩséarü mugümaã 
ngu̱xẽẽtaegüxü̃ ga guxü̃ ga 
Gariréaaneãrü ĩãnexãcügüwa ne ĩxü̃, rü 
Judéaanewa ne ĩxü̃, rü Jerucharéü̃wa ne 
ĩxü̃. Rü Tupana rü poraãcü 
Ngechuchuwa inanawe̱x ga norü pora 
rü muxü̃ma ga iḏaaweexü̃ narümeẽxẽẽ. 
LUCA 5 
O Novo Testamento na língua ticuna do Brasil, 2da ed. ©2009, Liga Bíblica
158 
18 Rü Ngechuchuxü̃tawa nangugü ga 
nhuxre ga jatügü, rü naxca̱x jéma 
nanangetaü̃gü ga wüxi ga jatü ga 
naw̱ãĩxãchicü. Rü ĩpatagu 
nanangecuchitaü̃güchaü̃ na 
Ngechuchupe̱xegu jaxütaü̃güãxü̃ca̱x. 
19 Notürü taxuacüma jexma 
nanangecuchitaü̃güéga, jerü namuxũchi 
ga duü̃xü̃gü. Rü jemaca̱x ĩãca̱xwe̱xgu 
naxĩgü. Rü meãma Ngechuchu 
íjexmaxü̃ẽ́tüwa ínanapogüãxü̃gü ga 
guma ĩpata. Rü jéma duü̃xü̃gütanüwa 
Ngechuchupe̱xewa ínanac̱ẖüxüetaü̃gü 
ga guma naw̱ãĩxãchicü. 20 Rü jexguma 
Ngechuchu nüxü̃ da̱xgu ga na nüxü̃́ 
jaxõgüãxü̃ ga jema jatügü, rü 
nhanagürü guma naw̱ãĩxãchicüxü̃: —Pa 
Chaunex, marü cuxü̃́ nüxü̃ changechaü̃ i 
curü pecadugü —nhanagürü. 21 Notürü 
jema ngúexẽẽruü̃gü ga Muĩséarü 
mugüarü ngu̱xẽẽtaeruü̃gü rü 
Parichéugü, rü nagu narüxĩnüẽ, rü 
nügüãẽwa nhanagürügü: —¿Ṯacü nixĩ i 
nhaã jatü ẽca̱x Tupanamaã chixexü̃ 
jaxugüxü̃? Erü taxúema pora tüxü̃́ 
nangẽxma na duü̃xü̃güaxü̃́ pecaduxü̃ 
tangechaü̃xü̃. Rü Tupanaxĩcatama nixĩ 
ja nüxü̃́ nangẽxmacü i ngẽma pora 
—nhanagürügü naãẽwa. 22 Notürü ga 
Ngechuchu rü nüxü̃ nacua̱x ga ṯacügu 
na ínaxĩnüẽxü̃. Rü jemaca̱x nhanagürü 
nüxü̃: —¿Tü̱xcüü̃ ngẽmagu perüxĩnüẽ i 
pemax? 23 —¿Ṯacü nixĩ 
irütauxchamaẽxü̃ na namaã nüxü̃ ixuxü̃ 
ja daa jatü ja naw̱ãĩxãchicü: 
“Curü pecadugü rü marü cuxü̃́ nüxü̃ 
changechaü̃”, rü e̱xna: 
“¡Inachi rü íixũ!” nhágüxü̃ nüxü̃? 
24 —Notürü nhu̱xma rü tá pexü̃ nüxü̃ 
chadauxẽẽ na Chaunatü núma choxü̃ 
muxü̃ na duü̃xü̃güaxü̃́ nüxü̃ 
changechaü̃xü̃ca̱x i norü pecadugü 
—nhanagürü. Rü jexguma jema 
nhaxguwena rü guma naw̱ãĩxãchicüxü̃ 
nhanagürü: —Cumaã nüxü̃ chixu rü 
¡inachi, rü najaxu i curü caruü̃, rü 
cupatawa naxũ! —nhanagürü. 25 Rü 
jexgumatama guxü̃ ga duü̃xü̃güpe̱xewa 
inachi ga guma naw̱ãĩxãchicü. Rü 
nanajaxu ga norü caruü̃ ga nagu nacaxü̃. 
Rü Tupanaxü̃ jacua̱xüü̃chigüãcüma 
napatawa naxũ. 26 Rü guxü̃ma ga 
duü̃xü̃gü rü naḇaixãchiãẽgü. Rü 
Tupanaxü̃ nicua̱xüü̃gü. Rü poraãcü 
namuü̃ẽãcüma nhanagürügü: —Nhu̱xma 
rü nüxü̃ tadaugü i nhuxre i Tupanaãrü 
puracügü i aixcuma mexẽchixü̃gü 
—nhanagürügü. 
 
Lewíca̱x naca ga Ngechuchu 
 
(Mt 9.9-13; Mr 2.13-17) 
27 Rü jemawena ga Ngechuchu rü 
ínaxũxũ ga guma ĩwa. Rü wüxi ga jatü 
ga Romaãrü ãẽ̱xgacüca̱x dĩẽru ngĩxü̃ 
ideetanüxü̃xü̃tawa naxüpetü. Rü guma 
jatü rü Lewí nixĩ ga naẽ́ga. Rü jéma 
dĩẽru ngĩxü̃ ínadexü̃wa narüto. Rü 
Ngechuchu rü nhanagürü nüxü̃: 
—¡Chawe rüxũ! —nhanagürü. 28 Rü 
inachi ga Lewí, rü jéma nanata̱x ga norü 
guxü̃ma, rü Ngechuchuwe narüxũ. 29 Rü 
jixcama ga Lewí rü Ngechuchuca̱x 
napatawa wüxi ga taxü̃ ga õna naxü. Rü 
jéma mechawa narütogü ga muxü̃ma ga 
jatügü ga Lewírüü̃ dĩẽruarü degüwa 
puracüexü̃, rü muxü̃ma ga togü ga 
duü̃xü̃gü rü ta. 30 Notürü ga jema 
Parichéugü rü ngúexẽẽruü̃gü ga 
Muĩséarü mugüarü ngu̱xẽẽtaeruü̃gü, rü 
inanaxügüe na Ngechuchuarü 
LUCA 5 
O Novo Testamento na língua ticuna do Brasil, 2da ed. ©2009, Liga Bíblica
159 
ngúexü̃güchigagu chixri jadexagüxü̃. Rü 
nhanagürügü: —¿Tü̱xcüü̃ wüxiwa 
pechibüe rü namaã pexaxegü i ngẽma 
jatügü i Romaãrü ãẽ̱xgacüca̱x dĩẽru 
ngĩxü̃ dexü̃ rü ngẽma pecaduã̱xgüxü̃? 
—nhanagürügü. 31 Rü Ngechuchu 
nanangãxü̃, rü nhanagürü nüxü̃: 
—Ngẽma poraexü̃ rü taxuü̃ca̱xma duturu 
nanaxwa̱xegü, notürü ngẽma iḏaaweexü̃ 
nixĩ i duturu naxwa̱xegüxü̃. 32 —Chama 
rü tama mexü̃güna na chaxuxü̃ca̱x nixĩ i 
núma chaxũxü̃, notürü pecaduã̱xgüxü̃na 
na chaxuxü̃ca̱x nixĩ i núma chaxũxü̃ na 
ngẽmaãcü nüxü̃ naxoexü̃ca̱x i nacümagü 
i chixexü̃gü —nhanagürü. 
 
Ngechuchuna nacagüe ga aurechiga 
 
(Mt 9.14-17; Mr 2.18-22) 
33 Rü jexguma Ngechuchuna nacagüe ga 
duü̃xü̃gü, rü nhanagürügü: —Juã́ũ ja 
baiü̃xẽẽruü̃ãrü ngúexü̃gü rü Parichéugüarü 
ngúexü̃gü rü najumuxẽgüecha, rü 
muẽ̱xpü̱xcüna rü naxauree rü tama 
nachibüe erü Tupanagu narüxĩnüẽ. Notürü 
i curü ngúexü̃gü, rü guxü̃guma nachibüe rü 
naxaxegümare —nhanagürügü. 34 Notürü 
ga Ngechuchu rü nanangãxü̃, rü wüxi ga 
ore ga nügüchigaxü̃tama namaã nixu, rü 
nhanagürü: —¿E̱xna wüxi i ngĩgüarü 
petawa rü pexca̱x namexü̃ na 
penaxaureexẽẽxü̃ i ngẽma nüxna naxugüxü̃ 
ega natanüwa nangẽxmagu i ngẽma jatü i 
ngexwacax ãmaxü̃? Maneca tama nixĩ. 
35 —Notürü wüxi i ngunexü̃ rü ngẽma jatü i 
ngexwacax ãmaxü̃, rü tá namücügüna 
nixũgachi. Rü ngẽma ngunexü̃gu tá nixĩ i 
aixcuma naxaureexü̃ i namücügü 
—nhanagürü. 36 Rü jexguma ga Ngechuchu 
rü namaã nüxü̃ nixu ga wüxi ga ore ga 
jema duü̃xü̃gücüma ga nuxcümaü̃xü̃chiga 
rü noxrütama ngu̱xẽẽtae i 
ngexwacaxü̃xü̃chiga. Rü nhanagürü: 
—Taxúema wüxi i ngexwacaxü̃xü̃ i 
naxchiruta tijo na namaã tanapaitaxü̃ca̱x i 
wüxi i naxchiru i marü ṉg̱auxü̃. Erü 
ngẽxguma ngẽmaãcü tanaxü̱xgu rü 
tanachixexẽẽ i ngẽma naxchiru i 
ngexwacaxü̃xü̃. Rü nhu̱xmachi ngẽma 
natüchi i ngexwacaxü̃xü̃ rü tama nüxü̃ 
najatãũxü̃ i ngẽma naxchiru i marü 
ṉg̱auxü̃. 37 —Rü ngẽxgumarüü̃ ta rü 
taxúema ngexwacaxü̃cü ja wĩũ rü nagu 
tajabacuchi i wüxi i naxchiü̃ i marü ṉg̱auxü̃ 
i naxcha̱xmünaxca̱x. Erü ngẽxguma 
ngẽmaãcü naxü̱xgu rü jima wĩũ ja 
ngexwacaxü̃cü rü tá narüngu, rü tá 
najawã̱ĩ̱
xẽẽ i ngẽma naxchiü̃ i ṉg̱auxü̃ i 
naxcha̱xmünaxca̱x. Rü ngẽxma tá 
najarütaxu ja wĩũ rü ngẽma naxchiü̃ rü ta. 
38 —Rü ngẽmaca̱x tanaxwa̱xe na jima 
ngexwacaxü̃cü ja wĩũ rü ngexwacaxü̃xü̃ i 
naxchiü̃gu jabacuchixü̃. Rü ngẽmaãcü rü 
tãũxü̃táma inajarütaxu. 39 —Rü taxúema ja 
texé ja tümamaã jaxǘxe na ngúchiacü ja 
wĩũ tajaxaxüxü̃ rü tüxü̃́ nangúchaü̃ na 
tajaxaxüxü̃ ja wĩũ ja ngexwacaxü̃cü ja 
maĩcuracü. Rü ngẽxgumarüü̃ ta nixĩ i 
ngẽma duü̃xü̃gü i marü namaã jaxüxü̃ i 
nuxcümaü̃xü̃ i nacüma i chixexü̃ rü tama 
nanajauxgüchaü̃ i ngẽma mexü̃ i ngu̱xẽẽtae 
i ngexwacaxü̃xü̃ —nhanagürü ga 
Ngechuchu. 
 
Ngechuchuarü ngúexü̃gü rü trigu 
nicãũẽtanü ga ngü̃xchigaarü 
ngunexü̃gu 
 
(Mt 12.1-8; Mr 2.23-28) 
 
6
  
1 Rü wüxi ga ngü̃xchigaarü 
ngunexü̃gu rü Ngechuchu rü norü 
ngúexü̃gümaã trigunecüwa nachopetü. 
LUCA 5 
,  
6 
O Novo Testamento na língua ticuna do Brasil, 2da ed. ©2009, Liga Bíblica
160 
Rü norü ngúexü̃gü rü inaxĩãcüma 
joxocüne trigu nicãũtanü. Rü 
naxme̱xmaã nanadaxi ga trigu rü 
najangṍẽtanü. 2 Rü nhuxre ga 
Parichéugü rü jema ngúexü̃güna 
nacagü, rü nhanagürügü: —¿Tü̱xcüü̃ 
ngü̃xchigaarü ngunexü̃gu penabuxu i 
trigu? Erü ngü̃xchigaarü ngunexü̃gu rü 
nachu̱xu na texé puracüxü̃ 
—nhanagürügü. 3 Rü Ngechuchu 
nanangãxü̃, rü nhanagürü: —¿Taguma 
e̱xna poperawa nüxü̃ pedau ga ṯacü na 
naxüxü̃ ga nuxcümaü̃cü ga ãẽ̱xgacü ga 
Dawí ga jexguma nataijagu ga nüma rü 
natanüxü̃gü? 4 —Rü Tupanapatagu 
naxücu rü nüxü̃ nadau ga jema põũ ga 
üünexü̃ ga jexma nuxü̃. Rü jema põũ rü 
nachu̱xu ga ngexerǘxemare na nangṍxü̃, 
rü paigüca̱xicatama nixĩ. Notürü Dawí 
nanajaxu ga jema põũ rü nanangõ̱x, rü 
natanüxü̃maã rü ta nangau 
—nhanagürü. 5 Rü nhanagürü ta ga 
Ngechuchu: —Tupana Nane ja duü̃xü̃xü̃ 
ixĩcü rü namaã inacua̱x i ngü̃xchigaarü 
ngunexü̃ —nhanagürü. 
 
Wüxi ga jatü ga jumécüchiga 
 
(Mt 12.9-14; Mr 3.1-6) 
6 Rü wüxi ga to ga ngü̃xchigaarü 
ngunexü̃gu rü Ngechuchu rü 
ngutaque̱xepataü̃gu naxücu. Rü 
inanaxügü ga na nangu̱xẽẽtaexü̃. Rü 
jéma najexma ga wüxi ga jatü ga norü 
tügünewa jumécü. 7 Rü jema 
ngúexẽẽruü̃gü ga Muĩséarü mugüwa 
ngu̱xẽẽtaegüxü̃ rü Parichéugü, rü 
Ngechuchuxü̃ narüdaunü ngoxita 
ngü̃xchigaarü ngunexü̃gu guma 
jumécüxü̃ namexẽẽ, jerü naxca̱x 
nadaugü ga nhuxãcü norü 
ãẽ̱xgacügüxü̃tawa na ínaxuaxü̃güãxü̃. 
8 Notürü nüma ga Ngechuchu rü nüxü̃ 
nacua̱x ga jema naãẽwa nagu naxĩnüẽxü̃ 
ga jema jatügü. Rü jemaca̱x guma 
jumécüxü̃ nhanagürü: —¡Írüda rü nuxã 
ngãxü̃tanügu jachi! —nhanagürü. Rü 
guma jumécü rü inachi rü norü 
ngãxü̃tanügu najachi. 9 Rü jexguma ga 
Ngechuchu rü jema jéma jexmagüxü̃na 
naca, rü nhanagürü nüxü̃: —¿Namexü̃ i 
ngü̃xchigaarü ngunexü̃gu na wüxie 
naxüxü̃ i mexü̃ rü e̱xna chixexü̃? ¿Rü 
namexü̃ i na namaxẽẽxü̃ rü e̱xna 
jamáxü̃? —nhanagürü. 10 Rü jexguma 
Ngechuchu nüxü̃ nidaugüãchi ga jema 
duü̃xü̃gü ga jéma jexmagüxü̃. Rü guma 
jumécüxü̃ nhanagürü: 
—¡Ijanawe̱xãchixẽẽ ja cuxme̱x! 
—nhanagürü. Rü guma jatü rü nügü 
inajarüwe̱xãchime̱xẽxẽẽ, rü narümeme̱x. 
11 Notürü jema Parichéugü rü 
ngúexẽẽruü̃gü ga Muĩséarü mugüwa 
ngu̱xẽẽtaegüxü̃, rü poraãcü nanuẽ. Rü 
nügü nixucu̱xẽgü na nhuxãcü tá 
Ngechuchuxü̃ na jama̱xgüxü̃. 
 
Ngechuchu nanade ga 12 ga norü 
ngúexü̃gü na tóxnamana 
namugüãxü̃ca̱x 
 
(Mt 10.1-4; Mr 3.13-19) 
12 Rü jexguma ga Ngechuchu rü 
dauxchitawa, wüxi ga ma̱xpǘnewa naxũ 
na jéma jajumuxẽxü̃ca̱x. Rü guxü̃ ga 
jema chütaxü̃gu rü jéma najumuxẽ. 
13 Rü jexguma jangóonegu, rü 
Ngechuchu norü ngúexü̃güca̱x naca. Rü 
natanüwa najadexechi ga 12. Rü jema 
nixĩ ga jatügü ga Ngechuchu nüxü̃ 
unetagüxü̃ na tóxnamana 
nangegüãxü̃ca̱x ga norü ore. 14 Rü jema 
LUCA 6 
O Novo Testamento na língua ticuna do Brasil, 2da ed. ©2009, Liga Bíblica
161 
jatügü ga jadexechixü̃ rü Chimáũ ga 
Pedrugu naxüégaxü̃ nixĩ ga wüxi. Rü to 
nixĩ ga Ãdré ga Chimáũ naẽneẽ, rü 
Tiagu rü Juã́ũ, rü Piripi, rü Baturuméũ, 
15 rü Mateu, rü Tumé, rü Tiagu ga 
Arupéu nane rü Chimáũ ga 
iporaãẽcüücü, 16 rü Juda ga Tiagueneẽ, 
rü Juda Icarióti ga jixcaama 
Ngechuchuxü̃ íxuaxü̃xü̃ naẽchita. 
 
Ngechuchu rü muxü̃ma ga 
duü̃xü̃güxü̃ nangúexẽẽ 
 
(Mt 4.23-25) 
17 Rü Ngechuchu rü jema jatügü ga 
jadexechixü̃maã ínarüxĩgü nawa ga 
guma ma̱xpǘne. Rü wüxi ga nachica ga 
ínametachinüãnexü̃wa 
najachaxãchitanü. Rü jéma najexmagü 
ga muxü̃ma ga duü̃xü̃gü ga guxü̃ ga 
Judéaanewa ne ĩxü̃, rü Jerucharéü̃wa ne 
ĩxü̃, rü taxtü ga taxü̃ãnacüwa ga 
Sidã́ũwa rü Tiruwa ne ĩxü̃. Rü jéma naxĩ 
jerü Ngechuchuxü̃ naxĩnüẽchaü̃, rü 
nanaxwa̱xegü ga Ngechuchu na 
nameẽxẽẽxü̃ ga norü ḏaawegüwa. 18 Rü 
jema duü̃xü̃gü ga chixexü̃ ga naãẽ nawa 
jexmagüxü̃ rü ta naxca̱x nitaanegü. 19 Rü 
guxü̃ma ga duü̃xü̃gü rü Ngechuchuxü̃ 
ningõgügüchaü̃, jerü norü poramaã 
nanameẽxẽẽ. 
 
Duü̃xü̃gü i taãẽgüxü̃chiga rü 
duü̃xü̃gü i ngechaü̃güxü̃chiga 
(Mt 5.1-12) 
20 Rü jexguma Ngechuchu rü norü 
ngúexü̃güxü̃ nadawenü, rü nhanagürü 
nüxü̃: —¡Petaãẽgü i pema ja ingearü 
dĩẽruã̱xgüxe! Rü Tupana ãẽ̱xgacü 
íixĩxü̃wa rü pema rü tá ta pexãchica. 
21 —¡Rü petaãẽgü i pema i nhu̱xma 
taijaexe! ¡Rü tá meãma 
peingãxcharaü̃gü! ¡Rü petaãẽgü i pema i 
nhu̱xma auxexe! Rü jixcaama rü tá 
pecugüe. 22 —¡Rü petaãẽgü i pema i 
ngẽxguma duü̃xü̃gü pechi aiegu, rü 
pexü̃ ínawoxü̃gu, rü ṯacü pemaã 
jaxugüegu, rü chaugagu chixri pechiga 
jadexagügu! 23 —Rü ngẽxguma ngẽma 
pexü̃ üpetügu, rü ¡petaãẽgüama rü tama 
pexoegaãẽgü! Erü dauxü̃guxü̃ i naãnewa 
rü tá penajauxgü i wüxi i perü ãmare i 
mexẽchixü̃. Rü dücax, nhaã duü̃xü̃gü i 
nhu̱xma pechi aiexü̃ãrü o̱xigü rü 
jexgumarüü̃ ta nixĩ ga nachi na 
naxaiexü̃ ga nuxcümaü̃güxü̃ ga 
Tupanaãrü orearü uruü̃gü. 24 —Notürü 
wüxi i ngechaü̃ tá nixĩ i pexca̱x i pema 
ja muãrü dĩẽruã̱xgüxe erü núma nhama 
i naãnewa rü marü petaãẽgü. 25 —Rü 
wüxi i ngechaü̃ tá nixĩ i pexca̱x i pema 
ja marü ingaxcharaü̃güxe erü tá 
petaijae. Rü wüxi i ngechaü̃ tá nixĩ i 
pexca̱x i pema i nhu̱xma marü cugüexe, 
erü jixcaama rü perü ngechaü̃maã tá 
pexauxe. 26 —Rü wüxi i ngechaü̃ tá nixĩ 
i pexca̱x i ngẽxguma guxü̃ma i duü̃xü̃gü 
pexü̃ icua̱xüü̃gügu. Erü ngẽma duü̃xü̃gü 
i nhu̱xma pexü̃ icua̱xüü̃güxü̃ãrü o̱xigü 
rü jexgumarüü̃ nüxü̃ nicua̱xüü̃gü ga 
nuxcümaü̃güxü̃ ga orearü uruü̃güneta. 
 
Nhuxãcü nüxü̃ tangechaü̃ i 
ngẽma tachi aiexü̃ 
(Mt 5.38-48, 7.12) 
27 —Notürü pema i nhu̱xma na choxü̃ 
pexĩnüẽxü̃ rü pemaã nüxü̃ chixu rü: 
—¡Nüxü̃ pengechaü̃ i perü uwanügü! 
¡Rü meã nüxü̃ perüngü̃xẽẽ̱x i ngẽma 
pechi aiexü̃! 28 —¡Rü meã nachigamaã 
peidexagü rü naxca̱x ípeca i Tupanaãrü 
LUCA 6 
O Novo Testamento na língua ticuna do Brasil, 2da ed. ©2009, Liga Bíblica
162 
ngü̃xẽẽ naxca̱x i ngẽma pemaã 
guxchigagüxü̃! ¡Rü naxca̱x pejumuxẽgü 
i ngẽma chixri pechigamaã idexagüxü̃! 
29 —Rü ngẽxguma texé cumaã nuxgu rü 
cuxü̃ tapechametügu rü name nixĩ i 
tama cuxütanü ega woo curü 
tochametüwa rü ta cuxü̃ 
tapechametügu. Rü ngẽxguma texé cuxü̃ 
napuarü dejuxü̃chiruã̱xgu, rü name nixĩ 
i tüxü̃ cungechaü̃ãma ega woo curü 
dauxü̃ rü ta cuxna tanapuxgu. 30 —¡Rü 
tüxna naxã ja texé ja curü ngẽmaxü̃ca̱x 
íc̱axe! Rü ngẽxguma texé curü ngẽmaxü̃ 
cuxna napuxgu, rü tama name i naxca̱x 
ícujaca. 31 —Rü ngẽma mexü̃ i pema 
penaxwa̱xexü̃ na togü pemaã naxüxü̃, rü 
name nixĩ i pema rü ta ngẽmaãcü mexü̃ 
namaã pexü. 32 —Rü ngẽxguma pema rü 
ngẽma duü̃xü̃gü i pexü̃ 
ngechaü̃xü̃xü̃xĩcatama pengechaü̃gu, rü 
¿ṯacüwa namexü̃ i ngẽma? Erü ngẽma 
duü̃xü̃gü i tama jaxõgüxü̃ rü ngẽmaãcü 
nanaxügü. 33 —Rü ngẽxguma ngẽma 
duü̃xü̃gü i cuxü̃ rüngü̃xẽẽxü̃xü̃xĩcatama 
curüngü̃xẽẽgu, rü ¿ṯacüwa namexü̃ i 
ngẽma? Erü ngẽma duü̃xü̃gü i tama 
jaxõgüxü̃ rü ngẽmaãcü nanaxügü. 
34 —Rü ngẽxguma ngẽma duü̃xü̃gü i 
ixããrü dĩẽruã́xü̃naxĩcatama cunaxãxgu i 
curü dĩẽru, rü ¿ṯacüwa namexü̃ i 
ngẽma? Erü ngẽma duü̃xü̃gü i tama 
jaxõgüxü̃ rü ngẽmaãcü nanaxügü, erü 
nüxü̃ nacua̱xgü rü tá nüxü̃́ 
nanataeguxẽẽ i ngẽma dĩẽru. 
35 —Notürü pema rü name nixĩ i nüxü̃ 
pengechaü̃ i perü uwanügü, rü nüxü̃ 
perüngü̃xẽẽ. Rü ngẽxguma ṯacüca̱x 
pexna nacaxgu, rü name nixĩ i tama 
pexoegaãẽãcüma nüxna penaxã ega woo 
nagu perüxĩnüẽgu na ngürüãchi 
tãũxü̃táma pexü̃́ nataeguxẽẽãxü̃. Erü 
ngẽxguma ngẽmaãcü penaxü̱xgu, rü 
Tupana rü ngẽmaãrü jexera tá poraãcü 
pexü̃́ nanataeguxẽẽ, rü naxãcügü tá 
peixĩgü ja jima Tupana ja Poraxü̃chicü 
ja nüxü̃ rüngü̃xẽẽcü ta i ngẽma taguma 
moxẽ nüxna ãgüxü̃ rü ngẽma 
chixecümagüxü̃. 36 —Rü name nixĩ i 
pexü̃́ nangechaü̃tümüü̃wa̱xegüxü̃ i togü 
ngẽma Penatü ja Tupanaãxü̃́ 
nangechaü̃tümüü̃wa̱xexü̃rüü̃. 
 
Tama name i tanangugü 
 
i togüarü maxü̃ 
(Mt 7.1-5) 
37 —Tama name i togüxü̃ peixu rü 
penangugü i togüarü maxü̃. Rü ngẽxguma 
ja Tupana rü tãũxü̃táma nanangugü i 
perü maxü̃. Rü tama name i pocu namaã 
pexuegu i togü. Rü ngẽxguma ja Tupana 
rü tãũxü̃táma pocu pemaã naxuegu. ¡Rü 
togüaxü̃́ nüxü̃ pengechaü̃ i norü 
chixexü̃gü! Rü ngẽxguma ja Tupana rü tá 
ta pexü̃́ nüxü̃ nangechaü̃ i perü 
chixexü̃gü. 38 —¡Togüxü̃ perüngü̃xẽẽgü rü 
namaã pemecümagü! rü Tupana rü tá ta 
pexü̃ narüngü̃xẽẽ rü tá pemaã namecüma. 
Rü nhama wüxi i chacu i meãma 
napaxü̃rüü̃ rü ípoõcuxü̃rüü̃ tá Tupana 
pemaã namecüma rü pexna nanaxã i 
ngẽma mexü̃ i penaxwa̱xexü̃ i perü 
maxü̃ca̱x —nhanagürü. 39 Rü nhaã 
cua̱xruü̃wa duü̃xü̃gümaã nüxü̃ nixu ga 
Ngechuchu, rü nhanagürü: —¿Nhuxãcü i 
wüxi i ngexetüxü̃ rü to i ngexetüxü̃xü̃ 
namaxü̃ nacua̱xẽẽxü̃? Erü ngẽma taxre i 
ngexetüxü̃ rü wüxi i ãxmaxü̃gu tá 
nügümaã najajicu. 40 —Rü taxuü̃ma i 
wüxi i ngúexü̃ rü norü ngúexẽẽruü̃xü̃ 
narüjexera. Notürü ega aixcuma meã 
LUCA 6 
O Novo Testamento na língua ticuna do Brasil, 2da ed. ©2009, Liga Bíblica
163 
nangu̱xgu rü ngẽmaãcü norü 
ngúexẽẽruü̃rüü̃ tá nixĩ. 41 —¿Rü tü̱xcüü̃ 
cunangugü i cumücü naxca̱x i ngẽma 
íraxü̃ i chixexü̃ i naxüxü̃ notürü tama 
cugütama cungugü naxca̱x i ngẽma 
chixexü̃ i taxü̃ i cuxüxü̃? 42 —Rü 
ngẽxguma tama nüxna cucua̱xãchigu i 
ngẽma chixexü̃ i taxü̃ i cumatama 
cuxüxü̃, rü ¿nhuxũcürüwa i nagu 
curüxĩnüxü̃ na cunamexẽẽxü̃ i ngẽma 
cumücüarü chixexü̃ i íraxü̃? Pa Duü̃xü̃ i 
Meã Maxnetaxü̃x, name nixĩ i cuxira 
nüxü̃ curüxo i ngẽma chixexü̃ i taxü̃ i 
cumatama cuxüxü̃, rü ngẽxguma tá cume 
na nüxü̃ curüngü̃xẽẽxü̃ca̱x i cumücü na 
nüxü̃ naxoxü̃ca̱x i ngẽma chixexü̃ i íraxü̃ i 
naxüxü̃. 
 
Wüxi i nanetü rü norü owa 
 
nixĩ i nüxü̃ icuáxü̃ 
(Mt 7.17-20; 12.34-35) 
43 —Nataxuma i nanetü i mexü̃ i 
chixearü oóxü̃. Rü nataxuma i nanetü i 
chixexü̃ i meãrü oóxü̃. 44 —Rü wüxichigü 
i nanetü rü norü owa nixĩ i nüxü̃ icuáxü̃. 
Rü wüxi i torawa rü taxucürüwama wüxi 
i ori i imúxü̃ tajaxu. Rü wüxi i 
chuxchuxü̃wa rü taxucürüwa uwa tajaxu. 
45 —Rü wüxi ja mecü ja jatü rü mexü̃ i 
orexü̃ nixu, erü naãẽwa rü aixcuma 
mexü̃gu narüxĩnü. Notürü wüxi i jatü i 
chixecümaxü̃ rü chixexü̃ i orexü̃ nixu, erü 
chixexü̃gu narüxĩnü. Rü ngẽma naãẽwa 
nagu naxĩnüxü̃ nixĩ i nüxü̃ jaxuxü̃. 
 
Jatü i Cristuga ĩnüxü̃ rü jatü i 
 
tama Cristuga ĩnüxü̃chiga 
(Mt 7.24-27) 
46 —¿Tü̱xcüü̃ i pema rü: “Pa Torü 
Corix” nhaperügü choxü̃, notürü tama 
penaxü i ngẽma pemaã nüxü̃ chixuxü̃? 
47 —Rü nhu̱xma tá pemaã nüxü̃ chixu na 
nhuxãcü tiĩxü̃ ja jíxema chawe rüxũxẽ 
rü choxü̃ ĩnüxẽ rü naxǘxe i ngẽma 
tümamaã nüxü̃ chixuxü̃. 48 —Rü tüma rü 
wüxi ga jatü ga üpatacü rü jama̱xmaü̃cü 
ga norü caxta nhu̱xmata nutawa 
nangucürüü̃ tixĩ. Rü jexguma nama̱xgu 
ga taxtü rü jabaixü̃gu ga napata, rü woo 
ga na naporaü̃chiüxü̃, rü tama niwa̱xtaü̃, 
jerü meãma inapugüarü caxtaã̱x ga 
guma ĩ. 49 —Notürü jíxema nüxü̃ 
ĩnümarexe i chorü ore notürü tama 
naxǘxe i ngẽma tümamaã nüxü̃ chixuxü̃, 
rü wüxi ga jatü ga naxnücüétügumare 
üpatacürüü̃ tixĩ. Rü jexguma nama̱xgu 
ga taxtü, rü nibaixü̃ ga napata, rü 
naporaü̃chiü. Rü niwa̱xtaü̃ ga napata, rü 
jexma najarüxo ga guma ĩ. 
 
Ngechuchu rü Romacü̱̃ã̱x ga 
churaragüarü ãẽ̱xgacüarü 
duü̃xü̃xü̃ narümexẽẽ 
 
(Mt 8.5-13) 
 
7
  
1 Rü jexguma nüxü̃ nachaxgu ga 
duü̃xü̃gümaã na jadexaxü̃ ga 
Ngechuchu, rü Caparnáũwa naxũ. 2 Rü 
jéma najexma ga wüxi ga churaragüarü 
capitã́ũ ga Romacü̱̃ã̱x. Rü guma capitã́ũ 
rü nüxü̃́ najexma ga wüxi ga norü 
duü̃xü̃ ga poraãcü nüxü̃ nangechaü̃xü̃. 
Rü jema norü duü̃xü̃ rü niḏaawe, rü 
naturaxü̃chi. 3 Rü jexguma Ngechuchuxü̃ 
naxĩnüchigagu ga guma capitã́ũ, rü 
Ngechuchuxü̃tawa nanamugü ga nhuxre 
ga Judéugüarü ãẽ̱xgacügü ga jaguã̱xgü. 
Rü nhanagürü nüxü̃: —¡Ngẽ́ma 
Ngechuchuxü̃tawa pexĩ na nüxü̃ 
peca̱a̱xü̃güxü̃ca̱x rü núma naxũ na chorü 
duü̃xü̃ca̱x janataanexẽẽãxü̃ca̱x! 
LUCA 6 
,  
7 
O Novo Testamento na língua ticuna do Brasil, 2da ed. ©2009, Liga Bíblica
164 
—nhanagürü. 4 Rü Ngechuchuxü̃tawa 
naxĩ, rü poraãcü nüxü̃ naca̱a̱xü̃gü, rü 
nhanagürügü: —Name nixĩ i nüxü̃ 
curüngü̃xẽẽ ja torü capitã́ũ. 5 —Erü 
nüma rü guxü̃ i Judéugüxü̃ nangechaü̃. 
Rü nümatama nanaxütanü na 
naxügüãxü̃ca̱x ga torü ngutaque̱xepataü̃ 
—nhanagürügü. 6 Rü jexguma ga 
Ngechuchu rü nawe narüxũ. Notürü 
jexguma marü capitã́ũpataxü̃ 
jangaicagu, rü nüma ga capitã́ũ rü 
Ngechuchuca̱x jéma nanamu ga nhuxre 
ga namücügü na namaã nüxü̃ 
janaxugüxü̃ca̱x ga norü ore ga nhaxü̃: 
—Pa Corix, tama cuxü̃ chachixewechaü̃ 
na chapatawa cunguxü̃ erü chama rü 
taxuwama chame na chapatagu na 
cuxücuxü̃. 7 —Rü ngẽmaca̱x nixĩ i tama 
chamatama cuxca̱x chajac̱axü̃. Rü 
chanaxwa̱xe i curü orewaxicatama nüxü̃ 
cuixu na naxca̱x jataanexü̃ tá i chorü 
duü̃xü̃. 8 —Erü chama rü ta chorü 
ãẽ̱xgacüme̱xẽwa changẽxma, rü 
cha̱xme̱xwa nangẽxmagü ta i nhuxre i 
churaragü. Rü ngẽxguma chanamu̱xgu i 
wüxi na ngextá naxũxü̃ca̱x, rü ngẽ́ma 
naxũ. Rü ngẽxguma chaugüxü̃tawa 
naxca̱x changemagu i to, rü chauxü̃tawa 
nangu. Rü ngẽxguma chorü duü̃xü̃xü̃ 
chamu̱xgu na ṯacü na naxüxü̃ca̱x, rü 
choxü̃́ nanaxü —nhanagürü. 9 Rü ga 
Ngechuchu rü jexguma nüxü̃ naxĩnügu 
ga jema capitã́ũãrü ore ga naxü̃tawa 
namuxü̃ rü naḇaixãchiãẽ. Rü jema 
duü̃xü̃gü ga nawe rüxĩxü̃xü̃ nadawenü, 
rü nhanagürü: —Aixcuma pemaã nüxü̃ 
chixu rü taxuü̃ma i Judéugütanüwa 
nüxü̃ ichajangau i wüxi i duü̃xü̃ i ngẽma 
jatürüü̃ aixcuma jaxõxü̃ —nhanagürü. 
10 Rü jexguma nawoegugu ga jema 
capitã́ũmücügü ga Ngechuchuxü̃tawa 
namugüxü̃, rü nüxü̃ inajangaugü ga 
marü naxca̱x na jataanexü̃ ga jema 
capitã́ũãrü duü̃xü̃. 
 
Ngechuchu ínanadaxẽẽ ga 
 
wüxi ga jutecü ngĩne 
11 Rü jemawena ga Ngechuchu rü wüxi 
ga ĩãne ga Naĩ́gu ãẽ́ganewa naxũ. Rü 
nawe narüxĩ ga norü ngúexü̃gü, rü 
muxü̃ma ga togü ga duü̃xü̃gü. 12 Rü 
jexguma guma ĩãneãrü ngaicamana 
nanguxgu, rü tüxü̃ nadau ga wüxi ga 
jueta ga ta̱xgüwa tüxü̃ nangegüxe. Rü 
guxema juetaarü mama rü tajute rü 
guma jucü rü guxicatama nixĩ ga 
tümane ixĩcü. Rü muxü̃ma ga duü̃xü̃gü 
ga guma ĩãnecü̱̃ã̱x, rü guxema juetaarü 
mamawe narüxĩ. 13 Rü jexguma Cori ga 
Ngechuchu guma jucüarü mamaxü̃ 
da̱xgu, rü nüxü̃́ ingechaü̃tümüü̃. Rü 
nhanagürü ngĩxü̃: —¡Tãṹ i cuxaxuxü̃! 
—nhanagürü. 14 Rü jexguma ga 
Ngechuchu rü juetaca̱x nixũ, rü nüxü̃ 
ningõgü ga tümachiü̃. Rü jema tüxü̃ 
ingetaü̃güxü̃ rü tümamaã 
inajachiãchitanü. Rü nhanagürü ga 
Ngechuchu tüxü̃ ga guxema jueta: —Pa 
Ngextü̱xücüx, ¡paxa írüda! 
—nhanagürü. 15 Rü jexguma ga guxema 
juchiréxe rü ítarüto, rü itanaxügü ga na 
tidexaxü̃. Rü Ngechuchu rü tümaẽna 
tüxü̃ namu. 16 Rü jexguma jemaxü̃ 
nadaugügu ga duü̃xü̃gü, rü guxü̃ma 
namuü̃ẽ. Rü inanaxügüe ga Tupanaxü̃ 
na jacua̱xüü̃güxü̃. Rü nhanagürügü: 
—Wüxi i Tupanaãrü orearü uruü̃ i 
poraxü̃ tatanüwa nango̱x. Rü 
nhanagürügü ta: —Tupana nuã naxũ na 
norü duü̃xü̃güxü̃ janangü̃xẽẽxü̃ca̱x 
LUCA 7 
O Novo Testamento na língua ticuna do Brasil, 2da ed. ©2009, Liga Bíblica
165 
—nhanagürügü. 17 Rü guxü̃ma ga 
Judéaanewa rü norü ngaicamana, rü 
duü̃xü̃gü nüxü̃ nacuáchigagü ga jema 
Ngechuchu üxü̃. 
 
Juã́ũ ga baiü̃xẽẽruü̃ rü 
Ngechuchuxü̃tawa nanamugü ga 
taxre ga norü duü̃xü̃gü 
 
(Mt 11.2-19) 
18 Rü Juã́ũ ga baiü̃xẽẽruü̃ rü nüxü̃ 
nacuáchiga ga guxü̃ma ga jema 
Ngechuchu üxü̃, jerü norü ngúexü̃gü ga 
Juã́ũ rü namaã nüxü̃ nixugü. Rü 
jemaca̱x ga Juã́ũ rü taxre ga norü 
ngúexü̃güca̱x naca. 19 Rü 
Ngechuchuxü̃tawa nanamugü. Rü Juã́ũ 
rü nhanagürü nüxü̃: —¡Ngẽ́ma pexĩ rü 
Ngechuchuna peca rü nhapegügü nüxü̃: 
“¿Cuma jiĩxü̃ i Cristu i cuxü̃ 
ítanaṉg̱uxẽẽxü̃, rü e̱xna to tá jixĩ i 
Cristu?” nhapegügü nüxü̃! 20 Rü jema 
jatügü ga Juã́ũ Ngechuchuxü̃tawa 
mugüxü̃, rü Ngechuchuca̱x naxĩ. Rü 
nhanagürügü nüxü̃: —Juã́ũ ja 
baiü̃xẽẽruü̃ núma cuxü̃tawa toxü̃ 
namugü na cuxna tajacagüxü̃ca̱x rü 
¿aixcuma cuma cuiĩxü̃ i Cristu ja núma 
nguxchaü̃cü, rü e̱xna to tá jixĩ i Cristu? 
—nhanagürügü. 21 Rü jexgumatama 
Ngechuchuxü̃tawa nangugügu ga 
Juã́ũãrü ngúexü̃gü, rü Ngechuchu 
nanameẽxẽẽ ga muxü̃ma ga duü̃xü̃gü ga 
nagúxü̃raü̃xü̃ ga ḏaawemaã iḏaaweexü̃ 
rü jema iṉg̱oxoã́xü̃. Rü najadauchigüxẽẽ 
ga muxü̃ma ga ingexetüxü̃. 22 Rü 
jemaca̱x Ngechuchu nanangãxü̃ rü 
nhanagürü: —¡Pewoegu rü Juã́ũmaã 
nüxü̃ pejarüxu i ngẽma pematama nüxü̃ 
pedauxü̃ rü nüxü̃ pexĩnüẽxü̃! ¡Rü namaã 
nüxü̃ peixu i nhuxãcü i ngẽma 
ingexetüxü̃ rü marü nidauchigü, rü 
ngẽma ichixeparaxü̃ rü marü inachigü, 
rü ngẽma chaxüneã̱xgüxü̃ rü marü 
naxca̱x nitaanegü, rü ngẽma 
ngauchi̱xẽgüxü̃ rü marü 
ningo̱xnamachi̱xẽgü, rü ngẽma juexü̃ rü 
wenaxãrü namaxẽ, rü ngẽma ingearü 
dĩẽruã̱xgüxü̃maã rü marü nüxü̃ tixu i 
Tupanaãrü ore i mexü̃! 23 —Rü tataãẽ ja 
jíxema texé ja tama choxü̃ rüxoxe 
—nhanagürü ga Ngechuchu. 24 Rü 
jexguma nawoegu̱xgu ga jema duü̃xü̃gü 
ga Juã́ũ jéma mugüxü̃, rü Ngechuchu 
inanaxügü ga guma Juã́ũchiga na 
jadexaxü̃. Rü duü̃xü̃gümaã nüxü̃ nixu, 
rü nhanagürü: —¿Ṯacü nixĩ ga pema 
ípejadaugüxü̃ ga dauxchitawa ga 
taxúema íxãpataxü̃wa? ¿E̱xna wüxi ga 
jatü ga turaxü̃ ga nhama dexne ga 
buanecü jaxĩã̱xtanücüüxẽẽcürüü̃ ixĩxü̃ 
nixĩ ga ípejadaugüxü̃? 25 —Rü e̱xna 
tama guma ípejadaugügu, ¿rü ṯacü nixĩ 
ga ípejadaugüxü̃? ¿E̱xna wüxi ga jatü ga 
poraãcü nügü nga̱xãẽcü ípejadaugü? 
Pema nüxü̃ pecua̱x i ngẽma poraãcü 
nügü nga̱xãẽgüxü̃ rü ãẽ̱xgacügü ja 
tacügüpatawa nangẽxmagü, rü 
taxuü̃ca̱xma dauxchitawa nangẽxmagü. 
26 —¿Ṯacü e̱xna nixĩ ga ípejadaugüxü̃? 
¿E̱xna wüxi ga Tupanaãrü orearü uruü̃? 
Ngẽmáãcü aixcuma jema nixĩ ga 
ípejadaugüxü̃. Rü pemaã nüxü̃ chixu rü 
Juã́ũ ja baiü̃xẽẽruü̃ rü tama wüxi i 
ngẽxü̃rüüxü̃ i Tupanaãrü orearü uruü̃ 
nixĩ. 27 —Rü Juã́ũchiga nixĩ ga 
naxümatüxü̃ ga jema Tupanaãrü ore ga 
nhaxü̃: 
“Cupe̱xegu chajamu i chorü orearü 
ngeruü̃ na cuxca̱x namexẽẽãxü̃ca̱x 
i duü̃xü̃güarü maxü̃”, 
LUCA 7 
O Novo Testamento na língua ticuna do Brasil, 2da ed. ©2009, Liga Bíblica
166 
nhaxü̃. 28 —Rü pemaã nüxü̃ chixu rü 
guxü̃ i duü̃xü̃gütanüwa rü nataxuma i 
Tupanaãrü orearü uruü̃ i Juã́ũ ja 
baiü̃xẽẽruü̃ãrü jexera. Notürü jíxema 
Tupana ãẽ̱xgacü íixĩxü̃wa wixwexü̃chi 
üxe, rü Juã́ũãrü jexera tixĩ 
—nhanagürü. 29 Rü guxü̃ma ga duü̃xü̃gü 
rü woo jema jatügü ga Romaãrü 
ãẽ̱xgacüca̱x dĩẽru ngĩxü̃ ideetanüxü̃, rü 
nüxü̃ naxĩnüẽ ga jema Ngechuchuarü 
ore rü nhu̱xmachi Tupanaxü̃ 
nicua̱xüü̃gü jerü nüxü̃ nicua̱xãchitanü 
na aixcuma mecü jiĩxü̃ ga Tupana. Rü 
jema nixĩ ga duü̃xü̃gü ga ü̃paacü Juã́ũ 
íbaiü̃xẽẽxü̃. 30 Notürü jema Parichéugü 
rü jema ngúexẽẽruü̃gü ga Muĩséarü 
mugüwa ngu̱xẽẽtaegüxü̃ rü tama 
nanaxwa̱xegü ga Juã́ũ na ínabaiü̃xẽẽxü̃. 
Rü jemaãcü nüxü̃ naxoe ga jema mexü̃ 
ga Tupana naxca̱x üxchaü̃xü̃. 31 Rü 
nüma ga Cori ga Ngechuchu rü 
nhanagürü: —¿Ṯacügu tá chanangu i 
nhamaü̃cüü i duü̃xü̃gü? ¿Rü 
nanaṯacüraü̃gü? 32 —Maneca nhaã 
duü̃xü̃gü rü taxuxü̃maãma nataãẽgü 
ngẽxgumarüü̃ i nhuxre i buxü̃gü i 
ĩã̱xtüwa rütogüxü̃, rü íxĩxãẽwa̱xegüxü̃, 
rü tagaãcü namücügüxü̃ nhagüxü̃: 
“Marü wowerumaã pexca̱x tapaxetagü 
notürü tama ípexü̃ãchitanüxü̃. Rü marü 
ngechaü̃xü̃ i wijaegu pexca̱x tawijaegü 
notürü tama pexauxe”, nhagüxü̃. Rü 
ngẽma buxü̃gürüü̃ taxuxü̃maãma 
nataãẽgü i nhamaü̃cüü i duü̃xü̃gü. 
33 —Jerü ga Juã́ũ ga baiü̃xẽẽruü̃ rü 
núma naxũ, rü tama põũ nangõ̱x rü 
tama wĩũ najaxaxü. Rü jexguma ga 
pema rü: “Naṉg̱oxoã̱x” nhaperügü nüxü̃. 
34 —Rü nhu̱xmachi núma chaxũ i chama 
ja Tupana Nane na duü̃xü̃xü̃ chiĩxü̃, rü 
õna changõ̱x rü wĩũ chajaxaxü. Rü 
ngẽxguma i pema rü nhaperügügü 
choxü̃: 
“Chama rü chataanüxü̃chi rü 
changãxwa̱xe, rü pecaduã̱xgüxü̃ i 
duü̃xü̃gümaã chaxãmücü, rü jatügü i 
Romaãrü ãẽ̱xgacüca̱x dĩẽru ngĩxü̃ 
ideetanüxü̃maã chaxãmücü”, 
nhaperügügü choxü̃. 35 —Notürü 
Tupanaãrü cua̱x rü meãma nango̱x 
tümawa ja jíxema aixcuma nawe rüxĩxẽ 
—nhanagürü ga Ngechuchu. 
 
Ngechuchu rü Chimáũ ga 
Parichéupatawa najexma 
36 Rü wüxi ga Parichéu rü 
Ngechuchuna naxu na napatawa 
nachibüxü̃ca̱x. Rü jéma naxũ ga 
Ngechuchu rü jema Parichéuarü 
mechawa najarüto. 37 Rü wüxi ga ngecü 
ga chixri maxü̃cü ga ngẽãẽcü ga 
jematama ĩãnegu ãchiü̃cü, rü jéma ixũ 
ga jexguma nüxü̃ nacuáchigagu na 
Parichéupatawa tá na nachibüxü̃ ga 
Ngechuchu. Rü jéma inange ga wüxi ga 
pumara ga paacaxü̃ ga wüxi ga 
garapaacü ga mexẽchicümaã ãxchiü̃xü̃. 
38 Rü naxauxãcüma 
Ngechuchucutüxü̃tawa ijarütoxõchi. Rü 
ngĩxü̃chiüxetümaã ijawaicutüxẽẽ. Rü 
ngĩjaemaã íinapicutü, rü inawãxĩcutü. 
Rü nhu̱xmachi jema pumaramaã 
inachacutü. 39 Rü jexguma jemaxü̃ 
nada̱xgu ga jema Parichéu ga 
Ngechuchuna uxü̃, rü naãẽwa nagu 
narüxĩnü rü nügümaãtama nhanagürü: 
—Ngẽxguma chi nhaã Ngechuchu rü 
aixcuma wüxi i Tupanaãrü orearü uruü̃ 
jixĩgu, rü nüxü̃ chi nacua̱x na ṯacü jiĩxü̃ 
i nhaã ngexü̃ i nüxü̃ ingõgüxü̃ rü 
LUCA 7 
O Novo Testamento na língua ticuna do Brasil, 2da ed. ©2009, Liga Bíblica
167 
nhuxãcü na namaxü̃xü̃ rü poraãcü na 
napecaduã́xü̃ —nhanagürü ga naãẽwa. 
40 Rü jexguma ga Ngechuchu rü nüxü̃ 
nacua̱xama rü Parichéuxü̃ nhanagürü: 
—Pa Chimáũx, choxü̃́ nangẽxma i wüxi 
i ore i cumaã nüxü̃ chixuxchaü̃xü̃ 
—nhanagürü. Rü nüma ga Parichéu rü 
Ngechuchuxü̃ nangãxü̃, rü nhanagürü: 
—¡Ẽcü, chamaã nüxü̃ ixu, Pa 
Ngúexẽẽruü̃x! —nhanagürü. 41 Rü 
nhanagürü ga Ngechuchu: —Taxre ga 
jatügü rü wüxi ga corixü̃tawa 
nanangetanü. Rü wüxi nanangetanü ga 
500 tachinü ga dĩẽru rü to nanangetanü 
ga 50 tachinü. 42 —Notürü jema taxre rü 
taxuacü nanaxütanü ga norü ngetanü. 
Rü jemaca̱x düxwa jema norü cori rü 
nüxü̃́ nüxü̃ nangechaü̃ ga jema nüxü̃́ na 
nangetanügüãxü̃. Rü nhu̱xmax, Pa 
Chimáũx, rü ¡chamaã nüxü̃ ixu! rü 
¿ngẽxü̃rüüxü̃ ga jema taxre ga jatügü rü 
jexeraãcü norü corixü̃ nangechaü̃? 
—nhanagürü. 43 Rü Ngechuchuxü̃ 
nangãxü̃ ga Chimáũ, rü nhanagürü: 
—Chauxca̱x ga jema jexeraãcü nüxü̃́ 
nangetanüxü̃ nixĩ ga jexeraãcü norü 
corixü̃ ngechaü̃xü̃ —nhanagürü. Rü 
Ngechuchu rü nhanagürü nüxü̃: 
—Ngẽmáãcü aixcuma nüma nixĩ 
—nhanagürü. 44 Rü jexguma ga 
Ngechuchu rü ngĩxü̃ nadawenü ga jema 
ngecü, rü nhanagürü Chimáũxü̃: 
—¿Ngĩxü̃ cudauxü̃ i nhaã ngecü? Rü 
cupatagu chaxücu i chamax, Pa 
Chimáũx, notürü tama dexá choxnata 
cuxã chorü jaxcutüruü̃. Notürü nhaã 
ngecü rü ngĩxü̃chiuxetümaã choxü̃ 
ijawaicutüxẽẽ, rü ngĩjaemaã choxü̃ 
íipicutü. 45 —Cuma rü tama choxü̃ 
cuwãxĩ i noxri choxü̃ curümoxẽgu, 
notürü ngĩma i nhaã ngecü rü noxri 
núma changuxgumama rü choxü̃ 
ijawãĩxcutüchigü. 46 —Cuma rü tama 
pumaramaã choxü̃ cuchaeruxüra, 
notürü ngĩma i nhaã ngecü rü 
chacutügu inaba i pumara. 47 —Rü 
ngẽmaca̱x woo namu i ngĩrü pecadugü 
notürü Tupana ngĩxü̃́ nüxü̃ nangechaü̃ i 
guxü̃ma, erü ngĩma rü aixcuma choxü̃ 
ingechaü̃. Notürü jíxema tama aixcuma 
ngechaü̃ca̱x íjac̱axe, rü tama poraãcü 
Tupanaxü̃ tangechaü̃ —nhanagürü. 48 Rü 
jexguma ga Ngechuchu rü jema 
ngecüxü̃ nhanagürü: —Curü pecadugü 
rü marü cuxü̃́ nüxü̃ changechaü̃ 
—nhanagürü. 49 Rü jema togü ga nüxna 
naxugüxü̃ ga jéma Ngechuchumaã 
mechawa jexmagüxü̃, rü inanaxügü ga 
nügümücügümaãchigü na jadexagüxü̃. 
Rü nhanagürügü: —¿Ṯacü nixĩ i nhaã 
jatü, eca̱x ngẽmaãcü duü̃xü̃güaxü̃́ 
pecaduxü̃ nangechaü̃xü̃? 
—nhanagürügü. 50 Notürü Ngechuchu rü 
nhanagürü ngĩxü̃ ga jema ngecü: 
—Marü cuxü̃́ nangẽxma i maxü̃ i 
taguma gúxü̃, erü choxü̃́ cujaxõ. 
¡Nhu̱xma rü taãẽãcüma cuchiü̃wa naxũ! 
—nhanagürü. 
 
Ngexü̃gü ga Ngechuchuxü̃ 
rüngü̃xẽẽgüxü̃ 
 
8
  
1 Rü jemawena ga Ngechuchu rü 
Gariréaaneãrü ĩãnegügu 
nixũãgüchigü. Rü duü̃xü̃gümaã nüxü̃ 
nixuchigü ga Tupanaãrü ore na nhuxãcü 
ãẽ̱xgacü jiĩxü̃ ja Tupana. Rü 
ínajaxümücügü ga jema 12 ga ngúexü̃gü 
ga marü jadexechixü̃. 2 Rü jexgumarüü̃ 
ta íijaxümücügü ga nhuxre ga ngecügü 
ga ü̃paacü ṉg̱oxogü ngĩwa ínawoxü̃cü rü 
LUCA 7 
,  
8 
O Novo Testamento na língua ticuna do Brasil, 2da ed. ©2009, Liga Bíblica
168 
ngĩrü ḏaaweewa ngĩxü̃ nameẽxẽẽcü. Rü 
jematanüwa ijexma ga María ga 
Magadácü̱̃ã̱xmaã ngĩxü̃ naxugücü ga 
ü̃paacü Ngechuchu 7 ga ṉg̱oxo ngĩwa 
ínawoxü̃cü. 3 Rü jéma ijexma ta ga 
Juána ga Cuchu naxma̱x. Rü Cuchu nixĩ 
ga wüxi ga ãẽ̱xgacü ga Erudiaxü̃́ 
puracüxü̃. Rü jéma najexmagü ta ga 
Chuchana rü mucüma ga náĩgü ga 
ngecügü ga ngĩrü dĩẽrumaã 
Ngechuchuxü̃ rüngü̃xẽẽgücü. 
 
Ore ga cua̱xruü̃ ga wüxi ga 
jatü ga toecügu ixuxü̃ 
(Mt 13.1-9; Mr 4.1-9) 
4 Rü muxü̃ma ga jema ĩãnegücü̱̃ã̱x ga 
duü̃xü̃gü, rü Ngechuchuxü̃tawa 
ínajadaugü. Rü jexguma jéma 
nangutaque̱xegügu ga muxü̃ma ga 
duü̃xü̃gü, rü Ngechuchu namaã nüxü̃ 
nixu ga wüxi ga ore ga cua̱xruü̃, rü 
nhanagürü nüxü̃: 5 —Wüxi ga jatü ga 
toecü rü trigumaã nanagüane. Rü 
jexguma trigumaã nagüaneãgu rü 
nhuxre ga trigu, rü namagu naji. Rü 
duü̃xü̃gü nawa nangagüxü̃, rü werigü rü 
nanawecu. 6 —Rü náĩgü ga trigu rü 
nutatanügu naji. Rü jexguma naxügügu 
ga guma trigu, rü nipagü rü najuemare, 
jerü nataxuma ga norü waianexü̃. 7 —Rü 
náĩgü ga trigu rü toranecügu naji. 
Notürü jexguma najaegu ga toragü rü 
guma triguxü̃ inawocu rü nanadai. 
8 —Notürü náĩgü ga trigu rü mexü̃ ga 
waixü̃mügu naji. Rü jemaca̱x ga 
jexguma najaegu rü muxü̃ma ga trigu 
nawa ínanguxuchi. Rü wüxipü̱xü ga 
triguwa ínanguxuchi ga 100 pü̱xü ga 
trigu —nhanagürü. Rü jemawena rü 
Ngechuchu tagaãcü nhanagürü nüxü̃ ga 
duü̃xü̃gü: —Rü jíxema ãchi̱xẽgüxe, rü 
¡naga taxĩnüẽ i ngẽma ore! 
—nhanagürü. 
 
Ṯacüchiga nixĩ ga jema ore 
 
ga cua̱xruü̃gügu ixuxü̃ 
(Mt 13.10-17; Mr 4.10-12) 
9 Rü jexguma ga norü ngúexü̃gü rü 
nüxna nacagüe na ṯacüchiga jiĩxü̃ ga 
jema ore ga jatü ga toecügu ixuxü̃. 10 Rü 
Ngechuchu nhanagürü nüxü̃: —Tupana 
rü pexü̃ nüxü̃ nacua̱xẽẽ i ngẽma 
ẽxü̃guxü̃ i taxuü̃ma i togü nüxü̃ cuáxü̃ i 
nhuxãcü ãẽ̱xgacü na jiĩxü̃ i nümax. 
Notürü togüca̱x rü cua̱xruü̃gügu ixuxü̃ i 
orewa namaã nüxü̃ chixu i ore na woo 
nüxü̃ nadaugügu rü nhama tama nüxü̃ 
nadaugüxü̃rüü̃ jixĩgüxü̃ca̱x, rü woo nüxü̃ 
naxĩnüẽgu rü nhama tama nüxü̃ 
naxĩnüẽxü̃rüü̃ jixĩgüxü̃ca̱x —nhanagürü. 
 
Ngechuchu rü meã nanango̱xẽẽ 
 
ga jema ore ga jatü ga 
 
toecüchigagu jaxuxü̃ 
(Mt 13.18-23; Mr 4.13-20) 
11 Rü Ngechuchu rü nhanagürü: 
—Ngẽma ore i cua̱xruü̃wa pemaã nüxü̃ 
chixuxü̃ rü nhaãchiga nixĩ. Rü ngẽma 
trigupü̱xü rü Tupanaãrü orechiga nixĩ. 
12 —Rü guma trigu ga namagu j̱ixü̃nerüü̃ 
nixĩ i duü̃xü̃gü i ngẽma orexü̃ ĩnüẽxü̃. 
Notürü Chataná rü ngẽma duü̃xü̃güxü̃ 
nüxü̃ inajarüngümaẽxẽẽ i ngẽma ore, na 
tama jaxõgüãxü̃ca̱x rü tama 
najauxgüãxü̃ca̱x i maxü̃ i taguma gúxü̃. 
13 —Rü guma trigu ga nutatanügu 
j̱ixü̃ne, rü ngẽma nixĩ i duü̃xü̃gü i nüxü̃ 
ĩnüẽxü̃ i Tupanaãrü ore rü taãẽãcüma 
jaxõgüxü̃. Notürü tama aixcuma 
nanajauxgü i ngẽma ore, erü paxaãchi 
LUCA 8 
O Novo Testamento na língua ticuna do Brasil, 2da ed. ©2009, Liga Bíblica
169 
najaxõgü, rü jixcüra guxchaxü̃ nüxü̃ 
üpetügu, rü nüxü̃ narüxoe i ngẽma ore. 
14 —Rü guma trigu ga toranecügu 
j̱ixü̃ne, rü ngẽma nixĩ i duü̃xü̃gü i 
Tupanaãrü orexü̃ ĩnüẽxü̃ rü jaxõgüxü̃ 
notürü nhama i naãneãrü ngẽmaxü̃ca̱x 
oegaãẽgüxü̃, rü norü ngẽmaxü̃guama 
rüxĩnüẽxü̃ rü tama nüxü̃ rüxoechaü̃xü̃ i 
norü ngúchaü̃gü. Rü ngẽmagagu düxwa 
tama Tupanaca̱x namaxẽ. 15 —Notürü 
guma trigu ga mexü̃ ga waixü̃mügu 
j̱ixü̃ne, rü ngẽma nixĩ i duü̃xü̃gü i 
aixcuma taãẽãcüma najauxgüxü̃ i 
Tupanaãrü ore, rü naga ĩnüẽxü̃, rü meã 
naxca̱x maxẽxü̃. Rü ngẽma nixĩ i 
duü̃xü̃gü i aixcuma Tupanawe rüxĩxü̃ rü 
naxügüxü̃ i ngẽma nüma nanaxwa̱xexü̃. 
 
 
 
Ore ga cua̱xruü̃ ga omügu ixuxü̃ 
(Mr 4.21-25) 
16 —Taxúema wüxi i omüwa 
tanangixichi na ṯacümaã 
tajadüxétüxü̃ca̱x rü e̱xna tümaãrü 
pechicatüü̃gu tajaxücuchixü̃ca̱x. Notürü 
norü üchicagu tanaxünagü na ngẽ́ma 
tüxü̃ nabaxixü̃ca̱x ja jíxema duü̃xẽgü ja 
jima ĩgu chocuxe. 17 —Rü ngẽxgumarüü̃ 
ta i guxü̃ma i ore i nhu̱xma icúxü̃ rü 
jixcüra rü duü̃xü̃gü tá nüxü̃ 
nacua̱xgüama. Rü guxü̃ma i ngẽma 
nhu̱xma duü̃xü̃güca̱x ẽxü̃guxü̃ rü tá 
nango̱xoma. 18 —¡Meã iperüxĩnüẽ i 
nhu̱xmax! Erü texé ja naga ĩnüxẽ i 
ngẽma ore i mexü̃, rü Tupana tá 
jexeraãcü tüxü̃ nüxü̃ nacua̱xẽẽ. Notürü 
jíxema tama naga ĩnüxẽ, rü jexeraãcü tá 
tüxna inajarüxo i woo ngẽma íraxü̃ i 
tümaãrü cua̱x i noxri tüxü̃́ 
ngẽxmachiréxü̃ —nhanagürü. 
 
Ítangugü ga Ngechuchuarü mama 
rü naẽneẽgü 
(Mt 12.46-50; Mr 3.31-35) 
19 Rü naẽ ga Ngechuchu rü naẽneẽgü, 
rü jema Ngechuchu íjexmaxü̃wa 
tangugü. Notürü taxuacü 
naxü̃tawaxü̃chi tangugü, jerü 
namuxũchi ga duü̃xü̃gü. 20 Rü wüxi ga 
duü̃xü̃ Ngechuchumaã nüxü̃ nixu, rü 
nhanagürü: —Jéa düxétüwa tangẽxma 
ja cue rü cueneẽgü, rü cuxü̃ 
tadaugüchaü̃ —nhanagürü. 21 Notürü 
nüma ga Ngechuchu rü nhanagürü nüxü̃ 
ga duü̃xü̃gü: —Guxãma ja texé ja 
Tupanaãrü ore irüxĩnüẽxẽ rü naga 
ĩnüẽxẽ, rü jíxemagü tixĩ ja chaue rü 
chaueneẽgü —nhanagürü. 
 
Ngechuchu rü buanecüxü̃ rü 
juãpexü̃ ínajachaxãchixẽẽ 
 
(Mt 8.23-27; Mr 4.35-41) 
22 Rü wüxi ga ngunexü̃gu ga 
Ngechuchu rü norü ngúexü̃gümaã wüxi 
ga nguegu nichoü̃. Rü nhanagürü nüxü̃: 
—¡Ngĩxã daa naxtaxaarü tocutüwa taxĩ! 
—nhanagürü. Rü inaxĩãchi. 23 Rü 
jexguma jaxãü̃jane rü nipechigü ga 
Ngechuchu. Rü ngürüãchi jexma nüxü̃ 
naxü ga wüxi ga tacü ga buanecü. Rü 
guma nguewa rü nijaxcuchichigü ga 
dexá. Rü düxwa inajangutaü̃güchaü̃. 
24 Rü jexguma rü Ngechuchuxü̃ 
ínajaḇaixgügü ga norü ngúexü̃gü. Rü 
nhanagürügü nüxü̃: —Pa Ngúexẽẽruü̃x, 
ngẽmama itabaxü̃gü —nhanagürügü. Rü 
jexguma ga Ngechuchu rü ínarüda, rü 
buanecüxü̃ rü juãpexü̃ nanga. Rü 
ínajachaxãchi ga buanecü, rü inajarüxo 
ga juãpe, rü ínachaxanemare. 25 Rü 
LUCA 8 
O Novo Testamento na língua ticuna do Brasil, 2da ed. ©2009, Liga Bíblica
170 
jexguma ga Ngechuchu rü nhanagürü 
nüxü̃ ga norü ngúexü̃gü: —¿Ṯacü pexü̃ 
naxüpetü eca̱x tama meã pejaxõgüxü̃? 
—nhanagürü. Notürü ga nümagü rü 
naḇaixãchiãẽgü. Rü nügümücügüna 
nicachigü, rü nhanagürügü: —¿Ṯacü 
e̱xna nixĩ i nhaã jatü rü ngẽmaca̱x 
a̱i̱xrücü ja buanecü rü juãpe rü naga 
naxĩnüẽxü̃? —nhanagürügü. 
 
Jatü ga Gadaracü̱̃ã̱x ga ṉg̱oxogü 
nawa jexmagüxü̃ 
(Mt 8.28-34; Mr 5.1-20) 
26 Rü düxwa naxtaxaarü tocutüwa 
nangugü ga Gadaraarü naãnewa. Rü 
jema nixĩ ga Gariréaaneãrü tocutüwa. 
27 Rü jexguma marü nguewa ínaxüegu, 
ga Ngechuchu, rü naxca̱x nixũ ga wüxi 
ga jatü ga guma ĩãnecü̱̃ã̱x ga mucü ga 
taunecü ṉg̱oxogü nawa jexmagüxü̃. Rü 
guxü̃guma nangexchiruecha. Rü tama 
ĩwa najexma, jerü 
duü̃xẽchíque̱xetanügu 
najarüxauxchigünexü̃. 28 Rü jexguma 
Ngechuchuxü̃ nada̱xgu, rü nape̱xegu 
najacaxã́pü̱xü. Rü aita naxüãcüma 
nhanagürü: —¿Tü̱xcüü̃ nuã choxü̃ 
cujachixewe, Pa Ngechuchux, Pa 
Tupana ja Tacüxüchi Nanex? Rü cuxü̃ 
chaca̱a̱xü̃ na tama ngúxü̃ choxü̃ 
cuingexẽẽxü̃ —nhanagürü. 29 Rü jema 
nhanagürü jerü Ngechuchu marü 
nanamu ga jema ṉg̱oxogü na 
ínachoxü̃xü̃ca̱x. Rü muẽ̱xpü̱xcüna rü 
guma jatüxü̃ naxãũãẽxẽẽxü̃ ga jema 
ṉg̱oxogü. Rü duü̃xü̃gü rü curẽtimaã 
najana̱ĩ̱xchacüügüxü̃ rü 
najana̱ĩ̱xparagüxü̃ na taxuwama 
naxũxü̃ca̱x. Notürü nüma rü nagu 
nacaugüama ga curẽtigü. Rü jema 
ṉg̱oxogü rü dauxchitawa ga taxúema 
íxãpataxü̃wa nanagagü. 30 Rü 
Ngechuchu nüxna naca rü nhanagürü: 
—¿Ṯacü nixĩ i cuéga? —nhanagürü. Rü 
nüma rü Ngechuchuxü̃ nangãxü̃, rü 
nhanagürü: —Muxũchixü̃ nixĩ i chauéga 
—nhanagürü. Rü jema nhanagürü jerü 
namuxũchi ga jema ṉg̱oxogü ga guma 
jatügu chocuxü̃. 31 Rü jema ṉg̱oxogü rü 
Ngechuchuna nacagü ga tama ngẽma 
pocuchica i ãxmaxü̃ i taguma 
ijacuáxü̃gu na nawocuãxü̃ca̱x. 32 Rü 
guma ma̱xpǘneãrü tuãchiwa najexmagü 
ga muxü̃ma ga cuchigü ga jéma 
chibüexü̃. Rü jemaca̱x ga jema ṉg̱oxogü 
rü Ngechuchuxü̃ naca̱a̱xü̃gü na jema 
cuchigügu najachocuxü̃ca̱x. Rü 
Ngechuchu rü: —Ngü̃ —nhanagürü. 
33 Rü jexguma ga jema ṉg̱oxogü rü guma 
jatüwa ínachoxü̃ rü jema cuchigügu 
najachocu. Rü guxü̃ma ga jema cuchigü 
rü inaxü̃ãchi, rü naxtaxacutüarü 
ma̱xpǘxü̃wa najarüjuxgü, rü jexma naji. 
34 Rü jexguma jema cuchigüarü daruü̃gü 
nüxü̃ daugügu ga jema ngupetüxü̃, rü 
naḇaixãchiãẽgü rü ínibuxmü. Rü ĩãnewa 
nüxü̃ najarüxugüe, rü jema ĩãneãrü 
ngaicamana ipeagüxü̃ ga 
duü̃xü̃gütanüwa rü ta nüxü̃ 
najarüxugügü. 35 Rü ga duü̃xü̃gü rü 
ínajadaugü ga jema ngupetüxü̃. Rü 
jexguma Ngechuchuxü̃tawa nangugügu, 
rü jéma nüxü̃ nadaugü ga guma jatü ga 
ṉg̱oxoã̱xchirécü. Rü 
Ngechuchucutüxü̃tawa narüto, rü marü 
tama naxãũãẽ. Rü namuü̃ẽ ga duü̃xü̃gü. 
36 Rü jema duü̃xü̃gü ga nüxü̃ daugüxü̃ ga 
jema ngupetüxü̃, rü jema 
íjadaugüxü̃maã nüxü̃ nixugügü ga 
nhuxãcü Ngechuchu na namexẽẽxü̃ ga 
LUCA 8 
O Novo Testamento na língua ticuna do Brasil, 2da ed. ©2009, Liga Bíblica
171 
guma jatü ga ṉg̱oxoã̱xchirécü. 37 Rü 
jexguma jemaxü̃ naxĩnüẽgu, rü guxü̃ma 
ga jema Gadaraanecü̱̃ã̱x ga duü̃xü̃gü, rü 
Ngechuchuxü̃ naca̱a̱xü̃gü na 
ínaxũxũxü̃ca̱x ga jema naãnewa, jerü 
poraãcü namuü̃ẽ. Rü jemaca̱x ga 
Ngechuchu rü nguegu nixüe, rü 
inaxũãchi. 38 Rü guma jatü ga 
ṉg̱oxoã̱xchirécü rü Ngechuchuxü̃ 
naca̱a̱xü̃ ga nawe na naxũxü̃ca̱x. Notürü 
ga Ngechuchu rü nanamu ga jexma na 
naxã́ũxü̃ca̱x, rü nhanagürü nüxü̃: 
39 —¡Cuchiü̃wa naxũ, rü duü̃xü̃gümaã 
nüxü̃ ixu ga ṯacü cuxca̱x na naxüxü̃ ga 
Tupana! —nhanagürü. Rü ínixũ ga 
guma jatü, rü guxü̃ma ga jema ĩãnecü̱̃ã̱x 
ga duü̃xü̃gümaã nüxü̃ nixu ga ṯacü 
naxca̱x na naxüxü̃ ga Ngechuchu. 
 
Jáiruxacüchiga rü jema nge ga 
Ngechuchuchirugu ingõgücüchiga 
 
(Mt 9.18-26; Mr 5.21-43) 
40 Rü jexguma Ngechuchu wenaxãrü 
taegugu ga naxtaxaarü tocutüwa, rü 
duü̃xü̃gü rü taãẽãcüma nanajauxgü, jerü 
guxü̃ma poraãcü ínanaṉg̱uxẽẽgü. 41 Rü 
jéma Ngechuchuxü̃tawa nangu ga wüxi 
ga jatü ga Jáiru ga naẽ́ga. Rü nüma ga 
Jáiru rü wüxi ga ngutaque̱xepataü̃ãrü 
ãẽ̱xgacü nixĩ. Rü Ngechuchupe̱xegu 
najacaxã́pü̱xü rü nüxü̃ naca̱a̱xü̃ ga 
napatawa na naxũxü̃ca̱x. 42 Jerü nüxü̃́ 
ijexma ga wüxi ga naxãcü ga ngĩgümaã 
wüxicacü, rü ijaḏaawe, rü ituraxü̃chi. 
Rü ngĩma rü maneca 12 ga taunecü 
ngĩxü̃́ najexma. Rü jexguma 
Jáirupatawa naxũxgu ga Ngechuchu, rü 
muxũchixü̃ ga duü̃xü̃gü nawe narüxĩ, rü 
düxwa ínajaxãũxtügü. 43 Rü jema 
duü̃xü̃gütanüwa ijexma ga wüxi ga 
ngecü ga 12 ga taunecü ãgüechacü. Rü 
jemamaã ijaḏaaweecha. Rü 
duturugüxü̃tagu ngĩxü̃ igu̱xẽẽ ga gu̱xcü 
ga ngĩrü dĩẽru, notürü taxúema ga texé 
ngĩxca̱x tajataanexẽẽẽ́ga. 44 Rü jema 
ngecü rü naweama Ngechuchuca̱x ijaxũ, 
rü naxpechinüchirugu ijangõgü. Rü 
jexgumatama ínajachaxãchi ga na 
naxãgüxü̃. 45 Rü jexguma ga Ngechuchu 
rü duü̃xü̃güna naca, rü nhanagürü: 
—¿Texé tixĩ ja choxü̃ ingõgüxe? 
—nhanagürü. Rü guxü̃ma ga duü̃xü̃gü 
rü: —Taxúema —nhanagürügü. Rü 
jexguma ga Pedru rü namücügü rü 
nhanagürügü: —Pa Ngúexẽẽruü̃x, cuma 
nüxü̃ cudau i nhuxre i duü̃xü̃gü ngẽ́ma 
cuxü̃ na najaxãũxtügüxü̃, rü ngẽxguma 
rü ta: 
“¿Texé ja choxü̃ ingõgüxe?” nhacuxü̃ 
—nhanagürügü. 46 Notürü ga 
Ngechuchu rü nhanagürü: —Ngẽmáãcü 
wüxie choxü̃ tingõgü, erü nüxü̃ 
chicua̱xãchi na chorü poramaã tüxü̃ na 
charümexẽẽxü̃ —nhanagürü. 47 Rü 
jexguma nango̱xomagu ga na nüxü̃ 
nacua̱xamaxü̃ ga Ngechuchu ga jema 
nüxü̃ na jangõgüxü̃, rü jadu̱ru̱xãcüma 
naxü̃tawa ixũ ga jema ngecü. Rü 
nape̱xegu ijacaxã́pü̱xü. Rü guxü̃ ga 
duü̃xü̃güpe̱xewa namaã nüxü̃ ijaxu ga 
ṯacüca̱x nüxü̃ na jangõgüxü̃, rü nhuxãcü 
jexgumatama ngĩxca̱x na jataanexü̃. 
48 Rü jexguma ga Ngechuchu rü 
nhanagürü ngĩxü̃: —Pa Chauxacüx, 
cuxca̱x nitaane, erü cujaxõ. ¡Rü nhu̱xma 
rü taãẽãcüma íixũ! —nhanagürü. 49 Rü 
jexguma íjadexajane ga Ngechuchu, rü 
jéma nangu ga wüxi ga duü̃xü̃ ga 
ngutaque̱xepataü̃ãrü ãẽ̱xgacü ga 
Jáirupatawa ne ũxü̃. Rü nhanagürü 
LUCA 8 
O Novo Testamento na língua ticuna do Brasil, 2da ed. ©2009, Liga Bíblica
172 
Jáiruxü̃: —Cuxacü rü marü iju. ¡Rü tãṹ i 
cujachixewechigüxü̃ ja Ngúexẽẽruü̃! 
—nhanagürü. 50 Notürü jexguma jema 
orexü̃ naxĩnügu ga Ngechuchu, rü 
nhanagürü Jáiruxü̃: —¡Tãṹ i 
cujanguãẽxü̃! Erü ngẽxguma cujaxõ̱xgu 
rü cuxacü rü tá ngĩxca̱x nitaane 
—nhanagürü. 51 Rü jexguma 
Jáirupatawa nangugügu, rü Ngechuchu 
najachocuxẽẽ ga Pedru rü Tiagu rü Juã́ũ 
rü ngĩnatü rü ngĩẽ ga jema bucü ga 
ju̱xcü. Notürü tama nanaxwa̱xe na togü 
jexma chocuxü̃. 52 Rü guxü̃ma ga 
duü̃xü̃gü ga jéma jexmagüxü̃ rü naxauxe 
rü ngĩxca̱x nangechaü̃gü. Notürü 
Ngechuchu rü nhanagürü nüxü̃: —¡Tãṹ i 
pexauxexü̃! Erü ngẽma bucü rü tama 
nixĩ i najuxü̃. Rü ipemare —nhanagürü. 
53 Notürü ga jema duü̃xü̃gü rü 
Ngechuchuxü̃ nacugüeama, jerü ngĩxü̃ 
nadaugü rü aixcuma marü iju. 54 Rü 
jexguma ga Ngechuchu rü ngĩxme̱xgu 
najajauxãchi, rü tagaãcü nhanagürü: 
—Pa Bucüx, ¡írüda! —nhanagürü. 55 Rü 
jexguma ga ngĩma rü wena imaxü̃, rü 
jexgumatama íirüda. Rü Ngechuchu rü 
duü̃xü̃gümaã nüxü̃ nixu na ngĩxü̃ 
naxüwemügüxü̃ca̱x. 56 Rü ngĩnatü rü 
ngĩẽ ga jema bucü, rü poraãcü 
taḇaixãchiãẽgü. Notürü Ngechuchu rü 
tüxü̃ namu na taxúemaãma nüxü̃ na 
tixuxü̃ca̱x ga jema ngupetüxü̃. 
 
Ngechuchu rü najamugü ga jema 12 
ga norü ngúexü̃gü 
 
(Mt 10.5-15; Mr 6.7-13) 
 
9
  
1 Rü Ngechuchu rü 
nanangutaque̱xexẽẽ ga jema 12 ga 
norü ngúexü̃gü. Rü pora nüxna naxã rü 
nüxna naxãga na ínawoxü̃ãxü̃ca̱x ga 
nagúxü̃raü̃xü̃ ga ṉg̱oxogü, rü na 
nameẽxẽẽãxü̃ca̱x ga duü̃xü̃gü ga 
iḏaaweexü̃. 2 Rü najamugü na 
duü̃xü̃gümaã nüxü̃ jaxugüexü̃ca̱x ga ore 
ga mexü̃ na nhuxãcü ãẽ̱xgacü jiĩxü̃ ja 
Tupana, rü na nameẽxẽẽãxü̃ca̱x ga 
duü̃xü̃gü ga iḏaaweexü̃. 3 Rü nhanagürü 
nüxü̃: —¡Rü taxuxü̃táma ípeinge i perü 
namawaü̃, rü bai ja perü caxü̃chigüxü̃ ja 
naĩxmena̱xã, rü bai i perü chacu, rü bai 
i perü põũ, rü bai i perü dĩẽru. Rü 
wüxitama i perü dauxü̃ ípeinge, rü tama 
i taxre! 4 —Rü ngẽxguma wüxi ja ĩãnewa 
pengugügu, ¡rü wüxi ja ĩpatagutama 
perücho rü nhu̱xmata ipexĩãchi nawa ja 
jima ĩãne! 5 —Rü ngextá tama pexü̃ 
ínajauxgüxü̃wa, ¡rü ípechoxü̃ nawa ja 
jima ĩãne! Rü ngẽxguma ngẽ́ma 
ipexĩãchigu ¡rü ipepagücutü i perü 
üxaxü̃cutü na ngẽmawa nüxü̃ 
nacua̱xgüxü̃ca̱x na chixexü̃ naxügüxü̃ i 
ngẽma duü̃xü̃gü! —nhanagürü. 6 Rü 
inaxĩãchi, rü guxü̃ma ga ĩãnexãcügüwa 
naxĩ. Rü nüxü̃ nixugüetanü ga 
Tupanaãrü ore ga mexü̃. Rü guxü̃wama 
nanameẽxẽẽtanü ga duü̃xü̃gü ga 
iḏaaweexü̃. 
 
Naju ga Juã́ũ ga baiü̃xẽẽruü̃ 
(Mt 14.1-12; Mr 6.14-29) 
7 Rü Gariréaaneãrü ãẽ̱xgacü ga Erudi, 
rü nüxü̃ nacuáchiga ga guxü̃ma ga jema 
Ngechuchu üxü̃. Rü poraãcü nagu 
narüxĩnü rü naxoegaãẽ ga Erudi, jerü 
nümaxü̃ ga duü̃xü̃gü rü nhanagürügü: 
—Juã́ũ ja baiü̃xẽẽruü̃ nixĩ ja jima, rü 
marü wena namaxü̃ —nhanagürügü. 
8 Notürü togü rü nhanagürügü: 
—Nuxcümaü̃cü ga Tupanaãrü orearü 
uruü̃ ga Ería nixĩ, rü wena nango̱x 
LUCA 8 
,  
9 
O Novo Testamento na língua ticuna do Brasil, 2da ed. ©2009, Liga Bíblica
173 
—nhanagürügü. Rü togü rü 
nhanagürügü: —Guma nixĩ ga náĩ ga 
nuxcümaü̃cü ga Tupanaãrü orearü uruü̃, 
rü wena namaxü̃ —nhanagürügü. 
9 Notürü Erudi rü nhanagürü: 
—Chamatama chanamu ga churaragü 
na Juã́ũxü̃ jadaenaxãgüxü̃ca̱x. ¿Rü ṯacü 
e̱xna nixĩ i ngẽma jatü i duü̃xü̃gü 
ngẽmaãcü poraãcü nüxü̃ 
ixuchigagüechaxü̃? —nhanagürü. Rü 
Erudi rü naxca̱x nadau ga nhuxãcü 
Ngechuchuxü̃ na nadauxü̃. 
 
Ngechuchu rü nanachibüexẽẽ ga 
5000 ga jatügü 
(Mt 14.13-21; Mr 6.30-44; Ju 6.1-14) 
10 Rü jexguma nawoeguxgu ga jema 
Ngechuchuarü ngúexü̃gü ga jamugüxü̃, 
rü Ngechuchumaã nüxü̃ nixugüe ga 
jema naxügüxü̃. Rü jexguma ga 
Ngechuchu rü wüxi ga nachica ga 
taxúema ixãpataxü̃wa nanagagü ga 
Bechaídaarü ĩãneãrü ngaicamana. 
11 Notürü jexguma duü̃xü̃gü nüxü̃ 
cua̱xgügu ga ngextá na najexmaxü̃, rü 
Ngechuchuwe narüxĩ. Rü Ngechuchu rü 
meãma jema duü̃xü̃güxü̃ najaxu, rü 
namaã nüxü̃ nixu na nhuxãcü ãẽ̱xgacü 
jiĩxü̃ ja Tupana. Rü nanameẽxẽẽ ga 
jema duü̃xü̃gü ga iḏaaweexü̃. 12 Rü 
jexguma marü najáuanegu, rü 
Ngechuchuca̱x naxĩ ga jema 12 ga 
ngúexü̃gü ga jamugüxü̃. Rü 
nhanagürügü nüxü̃: —¡Íjamugü i nhaã 
duü̃xü̃gü na ĩãnexãcügü rü ĩpatagü ja 
ngaicamana ngẽxmagünewa na 
naxĩxü̃ca̱x, rü ngẽxma na napegüxü̃ca̱x 
rü norü õnata̱a̱x jataxegüxü̃ca̱x! Erü nuã 
íingẽxmagüxü̃wa rü nataxuma i ṯacü rü 
õna —nhanagürügü. 13 Notürü 
Ngechuchu rü nhanagürü nüxü̃: 
—¡Pematama penaxüwemü! 
—nhanagürü. Rü nanangãxü̃gü, rü 
nhanagürügü: —Wüxime̱ẽ̱xpü̱x i põũ rü 
taxre i choxnixĩcatama toxü̃́ nangẽxma. 
¿Rü e̱xna cunaxwa̱xe na naxca̱x 
tajataxegüxü̃ i õna naxca̱x i guxü̃ma i 
nhaã duü̃xü̃gü? —nhanagürügü. 14 Rü 
5000 ga jatügü nixĩ ga jema jéma 
jexmagüxü̃. Notürü Ngechuchu rü 
nhanagürü nüxü̃ ga norü ngúexü̃gü: 
—¡Ẽcü ípenatogüxẽẽ̱x rü 50 chigü i 
wüxi tücumüwachigü! —nhanagürü. 
15 Rü jemaãcü nanaxügü ga norü 
ngúexü̃gü. Rü ínanatogüxẽẽ ga guxü̃ma 
ga duü̃xü̃gü. 16 Rü jexguma ga 
Ngechuchu rü nanade ga jema 
wüxime̱ẽ̱xpü̱x ga põũ rü jema taxre ga 
choxni. Rü dauxü̃gu nadawenüãcüma 
Tupanana moxẽ naxã, rü nhu̱xmachi 
inanabücu ga jema põũ rü choxni. Rü 
norü ngúexü̃güna nanaxã na nüxü̃ 
januãxü̃ca̱x ga jema duü̃xü̃gü. 17 Rü 
guxü̃ma ga jema duü̃xü̃gü rü meãma 
nachibüe. Rü jemawena rü 12 ga 
pexchigü nanapagüxẽẽ namaã ga jema 
põũ rü choxnichipe̱xegü ga ijaxügüxü̃. 
 
Pedru nanango̱xẽẽ na Cristu na 
jiĩxü̃ ga Ngechuchu 
(Mt 16.13-19; Mr 8.27-29) 
18 Rü wüxi ga ngunexü̃ rü Ngechuchu 
norü ngúexü̃gümaã noxrüwama 
jajumuxẽgu, rü nüma rü norü 
ngúexü̃güna naca, rü nhanagürü: 
—¿Nhuxũ nhaxü̃ i duü̃xü̃gü i chauchiga 
i chama na texé chiĩxü̃? —nhanagürü. 
19 Rü norü ngúexü̃gü nanangãxü̃gü rü 
nhanagürügü: —Nangẽxma i duü̃xü̃gü 
rü: 
LUCA 9 
O Novo Testamento na língua ticuna do Brasil, 2da ed. ©2009, Liga Bíblica
174 
“Juã́ũ ja baiü̃xẽẽruü̃ cuixĩ”, nhagüxü̃, 
rü togü i: 
“Ería cuixĩ”, nhagüxü̃, rü togü rü: 
“Wüxi ga nuxcümaü̃cü ga Tupanaãrü 
orearü uruü̃ i wena maxü̃cü cuixĩ”, 
nhagüxü̃ —nhanagürügü. 20 Rü jexguma 
Ngechuchu nüxna naca rü nhanagürü: 
—¿Rü pema i nhuxũ nhapegüxü̃ choxü̃ 
na texé chiĩxü̃? —nhanagürü. Rü Pedru 
nanangãxü̃ rü nhanagürü: —Cuma nixĩ i 
Cristu i Tupana Nane —nhanagürü. 
 
Ngechuchu nanaxunagü 
 
ga norü juxchiga 
(Mt 16.20-28; Mr 8.30-9.1) 
21 Rü Ngechuchu rü najaxucu̱xẽgü ga 
norü ngúexü̃gü na taxúemaãma nüxü̃ 
jaxugüexü̃ca̱x ga nüma rü Cristu na 
jiĩxü̃. 22 Rü nhanagürü nüxü̃ ga norü 
ngúexü̃gü: —Chama i Tupana Nane na 
duü̃xü̃xü̃ chiĩxü̃, rü poraãcü ngúxü̃ tá 
chinge. Rü choxü̃ tá naxoo̱xgü i 
Judéugüarü ãẽ̱xgacügü i jaguã̱xgü, rü 
paigüarü ãẽ̱xgacügü, rü ngẽma 
ngúexẽẽruü̃gü i Muĩséarü mugüwa 
ngu̱xẽẽtaegüxü̃. Rü tá choxü̃ nima̱xgü, 
notürü tamaẽ̱xpü̱x i ngunexü̃gu rü wena 
táxarü chamaxü̃ —nhanagürü. 23 Rü 
jixcama rü guxü̃ma ga norü 
ngúexü̃güxü̃ nhanagürü: —Rü 
ngẽxguma texé chawe rüxũxchaü̃gu, 
¡ẽcü nüxü̃ tarüxo i tümaãrü ngúchaü̃, rü 
namaã tapora i ngẽma guxchaxü̃gü i 
tümaca̱x ínguxü̃ i nhama curuchawa 
tipotaxü̃rüü̃ tüxü̃ ixĩxẽẽxü̃, rü 
ngẽmaẽ́tüwa chawe tarüxũãma! 24 —Erü 
jíxema tügü maxẽchaxẽẽchaü̃xẽ rü tá 
taju, notürü jíxema chauxca̱x juxe rü 
aixcuma tá tüxü̃́ nangẽxma i maxü̃ i 
taguma gúxü̃. 25 ¿Rü ṯacüwa i nüxü̃́ 
namexü̃ ja wüxi ja jatü ega najauxãgu i 
guxü̃ma i nhama i naãneãrü 
ngẽmaxü̃gü, notürü ijanatauxẽẽãgu i 
norü maxü̃? 26 —Rü ngẽxguma texé 
chauxca̱x ãnegu rü naxca̱x taxãnegu i 
chorü ore, rü chama i Tupana Nane i 
duü̃xü̃xü̃ na chiĩxü̃ rü tá ta tümaca̱x 
chaxãne i ngẽxguma ãẽ̱xgacü 
chixĩãcüma núma chaxũxgu. Rü 
ngẽxguma wenaxãrü núma chaxũxgu rü 
Chaunatü ja Tupanarüü̃ tá chapora, rü 
dauxü̃cü̱̃ã̱x i Tupanaãrü orearü 
ngeruü̃gü i üünegüxü̃rüü̃ tá chamexẽchi. 
27 —Rü aixcuma pemaã nüxü̃ chixu rü 
nhuxre i duü̃xü̃gü i nuã ngẽxmagüxü̃ rü 
tá nüxü̃ nadaugü na nhuxãcü ãẽ̱xgacü 
na jiĩxü̃ ja Tupana naxü̃pa na najuexü̃ 
—nhanagürü. 
 
Ngechuchu rü naxüchicüü 
(Mt 17.1-8; Mr 9.2-8) 
28 Rü 8 ga ngunexü̃guwena ga na jema 
nhaxü̃, rü Ngechuchu rü wüxi ga 
ma̱xpǘnewa naxũ na jéma 
jajumuxẽxü̃ca̱x. Rü ínajaxümücügü ga 
Pedru rü Tiagu rü Juã́ũ. 29 Rü jexguma 
ínajumuxẽjane ga Ngechuchu rü 
nachametü rü ngürüãchi nij̱auracüü, rü 
naxchiru rü ta nij̱auracüü, rü 
poraãcüxü̃chima nacómü. 30 Rü jexguma 
rü jéma nango̱x ga taxre ga jatügü ga 
Ngechuchumaã idexagüxü̃. Rü Muĩsé 
nixĩ ga wüxi, rü Ería nixĩ ga to. 31 Rü 
jema taxre íjexmagüxü̃wa rü 
poraãcüxü̃chi nangóone. Rü ínidexagü 
nachiga ga nhuxãcü Jerucharéü̃gu tá na 
najuxü̃ ga Ngechuchu. 32 Rü woo ga 
Pedru rü namücügü rü poraãcü na 
najaxtaexü̃ rü tama napee. Rü nüxü̃ 
nadaugü ga nhuxãcü poraãcü na 
LUCA 9 
O Novo Testamento na língua ticuna do Brasil, 2da ed. ©2009, Liga Bíblica
175 
nangóonexü̃ ga naxü̃tawa ga Ngechuchu 
rü jema taxre ga jatügü ga namaã 
jexmagüxü̃xü̃tawa. 33 Rü jexguma jema 
taxre ga jatügü Ngechuchuna 
ixĩgachitanügu, rü Pedru rü nhanagürü 
Ngechuchuxü̃: —Pa Ngúexẽẽruü̃x, 
namexẽchi nixĩ na nuã ingẽxmagüxü̃. 
¡Rü ngĩxã tanaxü ja tamaẽ̱xpü̱x ja 
düxenü, rü wüxi ja cuxca̱x, rü náĩ ja 
Muĩséca̱x, rü náĩ ja Eríaca̱x! 
—nhanagürü. Notürü ga Pedru rü tama 
nüxü̃ nacua̱x ga na nhuxũ nhaxü̃ jerü 
poraãcü naḇaixãchiãẽ. 34 Rü jexguma 
íjadexajane ga Pedru, rü wüxi ga 
caixanexü̃ natanügu najanga̱i̱xema. Rü 
poraãcü namuü̃ẽ ga jema ngúexü̃gü ga 
jexguma jema caixanexü̃ natanügu 
janga̱i̱xemagu. 35 Rü jema caixanexü̃wa 
inanaxũ ga wüxi ga naga ga nhaxü̃: 
—Daa nixĩ ja Chaune ja nüxü̃ 
changechaü̃xü̃chicü. ¡Rü naga pexĩnüẽ! 
—nhaxü̃. 36 Rü jexguma jema 
nhaxguwena ga jema naga rü 
Ngechuchuarü ngúexü̃gü rü taxúexü̃ma 
ga toguexü̃ nadaugü, rü 
Ngechuchuxü̃xĩcatama nadaugü. Rü 
jema ngúexü̃gü rü taxúemaãma nüxü̃ 
nixugüe ga jema nüxü̃ nadaugüxü̃. 
 
Ngechuchu rü nanamexẽẽ ga wüxi 
ga bucü ga ṉg̱oxo nawa jexmacü 
 
(Mt 17.14-21; Mr 9.14-29) 
37 Rü jexguma moxü̃ãcü ga guma 
ma̱xpǘnewa janachoü̃gu, rü muxü̃ma ga 
duü̃xü̃gü jexma Ngechuchuxü̃ 
najangaugü. 38-39 Rü jema 
duü̃xü̃gütanüwa rü wüxi ga jatü tagaãcü 
Ngechuchuxü̃ nhanagürü: —Pa 
Ngúexẽẽruü̃x, ¡choxü̃ rüngü̃xẽẽ, rü tüxü̃ 
nadau ja chaune! Erü tügümaã choxü̃́ 
tawüxica̱x, rü wüxi i ṉg̱oxo tümawa 
nangẽxma. Rü ngẽxguma tüxü̃ naxüxgu, 
rü aita tüxü̃ naxüxẽẽ, rü tüxü̃ 
naxãũãẽxẽẽ, rü tüxü̃ narüchia̱xẽẽ. Rü 
chixexü̃ tümamaã naxü, rü tama tüxü̃ 
ningéxchaü̃. 40 Rü marü nüxü̃ chaca̱a̱xü̃ i 
curü ngúexü̃gü na tümawa 
ínata̱xüchigüãxü̃ca̱x i ngẽma ṉg̱oxo, 
notürü tama nüxü̃́ inaxĩnü —nhanagürü. 
41 Rü jexguma Ngechuchu nanangãxü̃, 
rü nhanagürü: —Pa Duü̃xü̃gü i Tama 
Jaxõgüxü̃x, ¿Nhuxguratáta i pemaã 
chanuxmaxü̃ rü jaxna pemaã 
chaxĩnüxü̃? ¡Nuã naga ja cune! 
—nhanagürü. 42 Notürü jexguma 
Ngechuchuxü̃tawa nanguxgu ga guma 
bucü, rü jema ṉg̱oxo rü guma bucüxü̃ 
nhaxtüanegu najanguxẽẽ, rü 
nanaxãũãẽxẽẽ. Notürü Ngechuchu 
nananga ga jema ṉg̱oxo, rü nanamexẽẽ 
ga guma bucü. Rü nhu̱xmachi 
nanatüxü̃tawa nanamu. 43 Rü guxü̃ma ga 
duü̃xü̃gü rü naḇaixãchiãẽgü ga jexguma 
nüxü̃ nadaugügu ga nhuxãcü na 
naporaxü̃ ja Tupana. 
 
Ngechuchu rü wenaxãrü 
nanaxunagü ga norü juxchiga 
 
(Mt 17.22-23; Mr 9.30-32) 
Rü jexguma duü̃xü̃gü namaã 
ḇaixãchiejane ga jema Ngechuchu üxü̃, 
rü nhanagürü ga Ngechuchu nüxü̃ ga 
norü ngúexü̃gü: 44 —¡Meã iperüxĩnüẽ i 
nhaã ore i pemaã nüxü̃ chixuxü̃! ¡Rü 
tãũxü̃táma nüxü̃ ipejarüngümaẽ! Chama 
i Tupana Nane na duü̃xü̃xü̃ chiĩxü̃, rü 
chauechita tá choxü̃ ínaxuaxü̃gü i 
duü̃xü̃gü na ãẽ̱xgacügü choxü̃ 
ijauxgüxü̃ca̱x —nhanagürü. 45 Notürü ga 
norü ngúexü̃gü rü tama nüxü̃ 
LUCA 9 
O Novo Testamento na língua ticuna do Brasil, 2da ed. ©2009, Liga Bíblica
176 
nacua̱xgüéga ga jema namaã nüxü̃ 
jaxuxü̃. Jerü Tupana rü tama naxca̱x 
nanango̱xẽẽ ga jema ore na nüxü̃ 
nacua̱xgüxü̃ca̱x. Rü jema ngúexü̃gü rü 
namuü̃ẽ ga Ngechuchuna na nacagüxü̃ 
na meã namaã nango̱xẽẽãxü̃ca̱x ga jema 
namaã nüxü̃ jaxuxü̃. 
 
¿Texé tá tixĩ ja guxããrü 
jexera ixĩxẽ? 
 
(Mt 18.1-5; Mr 9.33-37) 
46 Rü jexguma ga norü ngúexü̃gü rü 
inanaxügüe ga nügümaã na 
japoragatanücüüxü̃ nachiga ga texé tá 
tiĩxü̃ ja natanüwa guxããrü jexera ixĩxẽ. 
47 Notürü Ngechuchu rü nüxü̃ 
nacua̱xama ga jema norü ngúexü̃gü 
nagu rüxĩnüẽxü̃. Rü jemaca̱x wüxi ga 
buxü̃ nügüxü̃tawa naga, rü nügüxü̃tagu 
najachixẽẽ. 48 Rü nhanagürü nüxü̃ ga 
norü ngúexü̃gü: —Texé ja nhaã buxü̃xü̃ 
meã jaxúxe chauégagu, rü choxü̃ nixĩ i 
tajaxuxü̃. Rü jíxema meã choxü̃ jaxúxe, 
rü Chaunatü ja núma choxü̃ mucüxü̃ rü 
ta meã tajaxu. Rü jíxema guxããrü jexera 
tügü írüxíraxe, rü jíxema tixĩ ja guxããrü 
jexera ixĩxẽ —nhanagürü. 
 
Texé ja tama tachi aixe rü 
 
tórü ngü̃xẽẽruü̃ tixĩ 
(Mr 9.38-40) 
49 Rü jexguma ga Juã́ũ rü nhanagürü 
nüxü̃: —Pa Ngúexẽẽruü̃x, nüxü̃ tadau ga 
wüxi ga jatü ga cuégagu ṉg̱oxogü 
íwoxü̃xü̃. Rü toma nüxna tanachu̱xu ga 
jema jerü tama tatanüxü̃ nixĩ ga nümax 
—nhanagürü. 50 Notürü Ngechuchu rü 
nhanagürü nüxü̃: —Tama name i nüxna 
na penachu̱xuxü̃. Erü texé ja tama tachi 
aixe, rü tórü ngü̃xẽẽruü̃ tixĩ —nhanagürü. 
 
Ngechuchu najangagü ga 
 
Tiagu rü Juã́ũ 
51 Rü jexguma marü jangaicagu ga 
Ngechuchu ga dauxü̃guxü̃ ga naãnewa na 
naxũxü̃, rü tama namuü̃ãcüma inaxũãchi 
ga Jerucharéü̃wa na naxũxü̃. 52 Rü 
nügüpe̱xegu najamugü ga nhuxre ga norü 
orearü ngeruü̃gü. Rü nümagü rü nawa naxĩ 
ga wüxi ga ĩãnexãcü ga Chamáriaanewa 
jexmane, na jexma naxca̱x jadaugüxü̃ca̱x 
ga wüxi ga ĩ na Ngechuchu nagu pexü̃nexü̃. 
53 Notürü jema Chamáriaanecü̱̃ã̱x rü tama 
nanajauxgüchaü̃, jerü nüxü̃ nacua̱xgü ga 
Jerucharéü̃wa tá na naxũxü̃. 54 Rü jexguma 
jemaxü̃ nadaugügu ga norü ngúexü̃gü ga 
Tiagu rü Juã́ũ, rü nhanagürügü 
Ngechuchuxü̃: —Pa Corix, ¿cunaxwa̱xexü̃ 
na Tupanana naxca̱x tacaxü̃ na dauxü̃wa 
ne namuãxü̃ca̱x ja üxü na nagu̱xẽẽãxü̃ca̱x i 
guxü̃ma i nhaã duü̃xü̃gü, jema 
nuxcümaü̃cü ga Tupanaãrü orearü uruü̃ ga 
Ería üxü̃rüü̃? —nhanagürügü. 55 Rü 
jexguma ga Ngechuchu rü nüxü̃ 
nadawenü, rü najangagü, rü nhanagürü 
nüxü̃: —Pema rü tama nagu perüxĩnüẽ na 
texéarü duü̃xü̃gü peixĩgüxü̃. 56 —Erü 
chama i Tupana Nane na duü̃xü̃xü̃ chiĩxü̃, 
rü tama duü̃xü̃güarü tauxexẽẽwa núma 
chaxũ, notürü núma chaxũ na duü̃xü̃güxü̃ 
chamaxẽxẽẽxü̃ca̱x —nhanagürü. Rü 
jexguma rü náĩ ga ĩãnexãcüwa naxĩ. 
 
Duü̃xü̃gü ga Ngechuchuwe 
rüxĩxchaü̃xü̃chiga 
(Mt 8.19-22) 
57 Rü jexguma namagu naxĩxgu rü 
wüxi ga jatü Ngechuchuxü̃ nhanagürü: 
—Pa Corix, cuwe charüxũxchaü̃ i 
ngextá cuma ícuxũxü̃wa —nhanagürü. 
LUCA 9 
O Novo Testamento na língua ticuna do Brasil, 2da ed. ©2009, Liga Bíblica
177 
58 Rü Ngechuchu nanangãxü̃ rü 
nhanagürü: —Ngowagü rü nüxü̃́ 
nangẽxma i naxmaxü̃gü, rü werigü rü 
nüxü̃́ nangẽxma i naxchiãü̃gü, notürü 
chama i Tupana Nane na duü̃xü̃xü̃ 
chiĩxü̃, rü nataxuma i chauchica i 
ngextá nagu chicuxeruxü̃ —nhanagürü. 
59 Rü Ngechuchu nhanagürü nüxü̃ ga 
wüxi ga to ga jatü: —¡Chawe rüxũ! 
—nhanagürü. Notürü nüma ga jema 
jatü rü nhanagürü nüxü̃: —Pa Corix, 
noxri chanawa̱xe i chaunatüxü̃ 
ichajata̱xira —nhanagürü. 60 Rü 
Ngechuchu nanangãxü̃ rü nhanagürü: 
— Nüẽ́ ngẽma cutanüxü̃ i tama 
jaxõgüxü̃ ijata̱xgü i ngẽma naxrüü̃ 
juexü̃, notürü cuma rü curü puracü nixĩ 
na paxa duü̃xü̃gümaã nüxü̃ cujarüxuxü̃ i 
Tupanaãrü ore na nhuxãcü guxããrü 
ãẽ̱xgacü na jiĩxü̃ i nümax —nhanagürü. 
61 Rü wüxi ga to ga duü̃xü̃ rü nhanagürü 
Ngechuchuxü̃: —Pa Corix, ngẽmáãcü 
cuwe charüxũxchaü̃, notürü noxri 
chanaxwa̱xe i nüxü̃ chajarümoxẽ i 
ngẽma chapatacü̱̃ã̱xgü —nhanagürü. 
62 Notürü Ngechuchu rü nhanagürü 
nüxü̃: —Texé ja jíxema inaxügüxe na 
Tupanaãrü puracüwa tapuracüxü̃ 
notürü tümaãrü ngẽmaxü̃guama 
rüxĩnüxẽ, rü tama tame na Tupanaãxü̃́ 
tapuracüxü̃ —nhanagürü. 
 
Ngechuchu najamugü ga 70 
 
ga norü ngúexü̃gü 
 
10
  
1 Rü jemawena ga Cori ga 
Ngechuchu rü najadexechi ga 
70 ga to ga norü ngúexü̃gü. Rü 
taxrechigü inajamugü na joxni guxü̃ ga 
jema ĩãnegü rü nachicagü ga 
Ngechuchu nawa ũxchaü̃xü̃wa na 
naxĩxü̃ca̱x. 2 Rü nhanagürü nüxü̃: 
—Aixcumaxü̃chi nangẽxma i muxũchixü̃ 
i duü̃xü̃gü i ímemaregüxü̃ na jaxõgüãxü̃ 
notürü nanoxree̱xpü̱x i orearü uruü̃gü 
na namaã nüxü̃ jaxugüxü̃ca̱x i 
Tupanaãrü ore. Rü ngẽmaca̱x name nixĩ 
i duü̃xü̃güarü jora ja Tupanana naxca̱x 
peca i perü jumuxẽwa na 
namugüãxü̃ca̱x i norü puracütanüxü̃ i 
orearü uruü̃gü, na ngẽma duü̃xü̃gümaã 
nüxü̃ janaxugüxü̃ca̱x i ore i mexü̃. 
3 —¡Rü ipexĩãchi rü ngẽ́ma pexĩ! Rü 
dücax, nhama carnerugü i aigütanüwa 
imugüxü̃rüü̃ nixĩ i pexü̃ chimugüxü̃. 
4 —¡Rü tãũxü̃táma chacu ípeinge, rü bai 
i perü dĩẽru, rü bai i perü chapatu! Rü 
tama chanaxwa̱xe i namagu penuxcü i 
ngẽxguma namawa texéxü̃ 
perümoxẽgügu. 5 —Rü ngẽxguma wüxi 
ja ĩwa pengugügu, rü nhaããcü tá nüxü̃ 
perümoxẽgü i ngẽma duü̃xü̃gü: 
“Tupana pexü̃ rüngü̃xẽẽ̱x”, 
nhaperügügü tá. 6 —Rü ngẽxguma 
ngẽ́ma nangẽxmagu i duü̃xü̃gü i 
Tupanaxü̃ cua̱xgüchaü̃xü̃ rü Tupana tá 
nüxü̃ narüngü̃xẽẽ. Notürü ngẽxguma 
ngẽ́ma natau̱xgu i duü̃xü̃gü i Tupanaxü̃ 
cua̱xgüchaü̃xü̃, rü pexca̱x tá nixĩ i 
ngẽma norü ngü̃xẽẽ ja Tupana. 7 —¡Rü 
wüxi ja ĩgutama perücho, rü ngẽ́ma 
pechibüe rü pexaxegü i ngẽma nüxü̃́ 
ngẽxmaxü̃ i ngẽma ĩcü̱̃ã̱xgü! Erü wüxi i 
puracütanüxü̃ rü name nixĩ na 
najauxãxü̃ i norü natanü naxca̱x i norü 
puracü. Rü jima ĩãnewa 
pengẽxmagüjane rü tama chanaxwa̱xe i 
náĩ ja ĩgu pejapegü. 8 —Rü ngẽxguma 
wüxi ja ĩãne ja nawa meã pexü̃ 
najaxunewa pengugügu, ¡rü penangṍ i 
ngẽma õna i pexna naxãgüxü̃! 9 —¡Rü 
LUCA 9 
,  
10 
O Novo Testamento na língua ticuna do Brasil, 2da ed. ©2009, Liga Bíblica
178 
penameẽxẽẽ̱x i ngẽma iḏaaweexü̃ i jima 
ĩãnewa ngẽxmagüxü̃! ¡Rü namaã nüxü̃ 
peixu rü nhapegügü nüxü̃: 
“Tupanaãrü pora rü marü pexna 
nangaicama rü napexü̃tagu”, nhapegügü 
nüxü̃! 10 —Notürü ega nawa pengugügu 
ja wüxi ja ĩãne i ngextá duü̃xü̃gü tama 
meã pexü̃ íjauxgüxü̃wa, ¡rü ngẽma 
ĩanemaü̃gu ípechoxü̃ rü nhapegügü 
nüxü̃ i ngẽma ĩãnecü̱̃ã̱x!: 
11 “Rü woo nhaã perü ĩãneãrü üxaxü̃ i 
tocutüwa jaxṹxü̃, rü itanapagü, na 
ngẽmawa nüxü̃ pecuáxü̃ca̱x na Tupana 
rü tama pemaã nataãẽxü̃. ¡Notürü tama 
nüxü̃ ipejarüngümaẽ na marü pexna 
nangaicamaxü̃chichiréxü̃ ja Tupana na 
perü ãẽ̱xgacü jiĩxü̃”, nhaperügügü tá 
nüxü̃ i ngẽma ĩãnecü̱̃ã̱x! 12 —Rü pemaã 
nüxü̃ chixu rü ngẽma ngunexü̃ i nagu 
nagúxü̃ i naãne, rü Chodomacü̱̃ã̱x i 
duü̃xü̃güarü jexera Tupana tá 
nanapocue i ngẽma duü̃xü̃gü i tama 
meã pexü̃ jauxgüxü̃. 
 
Ĩãnegü ga tama Tupanaga ĩnüẽne 
 
(Mt 11.20-24) 
13 —Rü wüxi i ngechaü̃ nixĩ i pexca̱x, 
Pa Corachĩ́ũcü̱̃ã̱x rü Bechaídacü̱̃ã̱x i 
Duü̃xü̃güx, jerü jexguma chi Tiruarü 
ĩãnewa rü Sidã́ũãrü ĩãnewa chanaxü̱xgu 
ga jema mexü̃gü ga cua̱xruü̃gü ga 
Tupanaãrü poramaã petanüwa chaxüxü̃, 
rü woo ga na poraãcü jachixexü̃ ga jema 
Tirucü̱̃ã̱x rü Sidã́ũcü̱̃ã̱x ga duü̃xü̃gü rü 
nuxcümama chitama nüxü̃ narüxoe ga 
nacüma ga chixexü̃, rü poraãcüxü̃chi 
chima nügümaã nangechaü̃gü rü 
naxauxe, jerü chi nügü nicua̱xãchitanü 
ga na japecaduã̱xgüxü̃. 14 —Notürü 
pemaã nüxü̃ chixu rü ngẽma ngunexü̃ i 
Tupana nagu napocuexü̃ i 
pecaduã̱xgüxü̃, rü ngẽma ngunexü̃gu rü 
Tirucü̱̃ã̱x rü Sidã́ũcü̱̃ã̱xãrü jexera tá 
pexü̃ napocue i pemax. 15 —Rü pemax, 
Pa Caparnáũcü̱̃ã̱xgü i Duü̃xü̃güx ¿e̱xna 
pema nagu perüxĩnüẽgu rü dauxü̃guxü̃ i 
naãnewa tá pexĩxü̃? Pemaã nüxü̃ chixu 
rü naãnetüü̃wa i ngextá Tupana 
Chatanáxü̃ ípocuxü̃wa tá nixĩ i 
pewogüxü̃. 16 Rü nhu̱xmachi norü 
ngúexü̃güxü̃ nhanagürü: —Rü jíxema 
pega ĩnüẽxẽ, rü chauga rü ta taxĩnüẽ. 
Notürü jíxema tama pega ĩnüẽxẽ, rü 
chauga rü ta tama taxĩnüẽ. Rü jíxema 
tama chauga ĩnüẽxẽ, rü tama naga 
taxĩnüẽ ja Chaunatü ja núma choxü̃ 
mucü —nhanagürü ga Ngechuchu. 
 
Nawoegu ga jema 70 ga 
Ngechuchuarü ngúexü̃gü 
17 Rü taãẽãcüma nawoegu ga jema 70 
ga norü ngúexü̃gü ga jamugüxü̃. Rü 
nhanagürügü nüxü̃: —Pa Corix, 
ngẽxguma cuégagu tidexagügu, rü 
a̱i̱xrüxü̃ i ṉg̱oxogü rü toga naxĩnüẽ 
—nhanagürügü. 18 Rü Ngechuchu rü 
nhanagürü nüxü̃: —Ngẽmáãcü aixcuma 
nixĩ. Jerü nüxü̃ chadau ga Chataná ga 
dauxü̃guxü̃ ga naãnewa na natáexü̃ 
wüxi ga ãẽmacürüü̃. 19 —Rü chama nixĩ 
ga pexna chanaxãxü̃ ga pora na tama 
chixexü̃ pemaã naxügüxü̃ca̱x ega woo 
ãxtapegüwa rü e̱xna tuxchinawegüwa 
pengagügu. Rü jexgumarüü̃ ta pexna 
chanaxã ga pora na nüxü̃ 
perüjexeraxü̃ca̱x i guxü̃ma i Chatanáãrü 
pora na ngẽmaãcü taxucürüwama ṯacü 
rü chixexü̃ pemaã naxüxü̃ca̱x. 
20 —¡Notürü tãṹ i petaãẽgüxü̃ naxca̱x i 
ngẽma na pega naxĩnüẽxü̃ i ṉg̱oxogü! 
LUCA 10 
O Novo Testamento na língua ticuna do Brasil, 2da ed. ©2009, Liga Bíblica
179 
Rü narümemaẽ nixĩ i petaãẽgü naxca̱x 
na marü naxümatüxü̃ i peéga i 
Tupanaãrü poperawa i dauxü̃guxü̃ i 
naãnewa —nhanagürü. 
 
Ngechuchu rü nataãẽ 
 
(Mt 11.25-27, 13.16-17) 
21 Rü jexgumatama ga Tupanaãẽ ga 
Üünexü̃ rü poraãcü Ngechuchuxü̃ 
nataãẽxẽẽ. Rü nhanagürü ga 
Ngechuchu: —Pa Chaunatü, Pa 
Dauxü̃guxü̃ i Naãne rü Nhama i 
Naãneãrü Jorax, cuxü̃ chicua̱xüü̃, jerü 
nhaã chorü ngúexü̃güxü̃ nüxü̃ cucua̱xẽẽ 
i nhaã ore ga naxchaxwa icuicúxü̃ ga 
duü̃xü̃gü i nhama i naãnewa nüxü̃ 
cua̱xü̃chigüxü̃. Rü jemaãcü cunaxü, Pa 
Chaunatüx jerü jemaãcü nixĩ ga 
cunaxwa̱xexü̃ —nhanagürü. 22 Rü 
nhanagürü ga Ngechuchu: —Chaunatü 
choxna nanaxã i guxü̃ma i ṯacü i 
ngẽxmaxü̃. Rü taxúema choxü̃ tacua̱x na 
Tupana Nane chiĩxü̃. Rü 
Chaunatüxicatama nixĩ ja choxü̃ cuácü 
na Nane chiĩxü̃. Rü ngẽxgumarüü̃ ta 
taxúema nüxü̃ tacua̱x na texe jiĩxü̃ ja 
Chaunatü. Rü chama ja Nane rü ngẽma 
duü̃xü̃gü i Chaunatüxü̃ nüxü̃ 
chadauxẽẽchaü̃xü̃xĩcatama nixĩ i nüxü̃ 
cua̱xgüxü̃ na texe jiĩxü̃ —nhanagürü. 
23 Rü jexguma norü ngúexü̃güxü̃ 
nadawenü, rü namaãxĩca nhanagürü: 
—Tataãẽgü ja jíxema 
tümaxẽtümaãxü̃chi nüxü̃ daugüxe i 
nhaã nhu̱xma pema nüxü̃ pedaugüxü̃. 
24 —Erü pemaã nüxü̃ chixu, rü muxü̃ma 
ga nuxcümaxü̃güxü̃ ga Tupanaãrü 
orearü uruü̃gü rü ãẽ̱xgacügü ga tacügü, 
rü nüxü̃́ nangúchaü̃ ga nüxü̃ na 
nadaugüchaü̃xü̃ i nhaã nhu̱xma pema 
chauxü̃tawa nüxü̃ pedaugüxü̃. Notürü 
tama nüxü̃ nadaugü. Rü nüxü̃́ 
nangúchaü̃ ga nüxü̃ na naxĩnüẽchaü̃xü̃ i 
nhaã nhu̱xma pema chauxü̃tawa nüxü̃ 
pexĩnüẽxü̃. Notürü tama nüxü̃ naxĩnüẽ 
—nhanagürü. 
 
Cua̱xruü̃ ga mecü ga 
Chamáriacü̱̃ã̱xgu ixuxü̃ 
25 Rü jexguma inachi ga wüxi ga 
ngúexẽẽruü̃ ga Muĩséarü mugüwa 
ngu̱xẽẽtaexü̃, rü Ngechuchuxü̃tawa 
naxũ na namaã janadexaxü̃ca̱x. Rü 
Ngechuchuxü̃ naxüxchaü̃, rü jemaca̱x 
nüxna naca rü nhanagürü: —Pa 
Ngúexẽẽruü̃ ja Ngechuchux, ¿Ṯacü nixĩ i 
mexü̃ na chanaxüxü̃ na choxü̃́ 
nangẽxmaxü̃ca̱x i maxü̃ i taguma gúxü̃? 
—nhanagürü. 26 Rü Ngechuchu 
nanangãxü̃, rü nhanagürü: —¿Nhuxũ 
nhaxü̃ i ngẽma ore i Muĩséarü mugüwa 
ümatüxü̃? ¿Rü ṯacüxü̃ i cumaã jaxuxü̃? 
—nhanagürü. 27 Rü jema ngúexẽẽruü̃ ga 
Muĩséarü mugüwa ngu̱xẽẽtaexü̃, rü 
Ngechuchuxü̃ nangãxü̃, rü nhanagürü: 
—¡Nüxü̃ nangechaü̃ ja Cori ja curü 
Tupana i guxü̃ma i curü maxü̃maã, rü 
guxü̃ i cuãẽmaã, rü guxü̃ i curü 
poramaã, rü guxü̃ i nagu 
curüxĩnüxü̃maã! ¡Rü nüxü̃ nangechaü̃ i 
cumücü ngẽma na cugütama 
cungechaü̃xü̃rüü̃! —nhanagürü. 28 Rü 
jexguma ga Ngechuchu rü nhanagürü 
nüxü̃: —Ngẽma ore i choxü̃ namaã 
cungãxü̃xü̃ rü marü name. Rü 
ngẽxguma ngẽma ore cuinguxẽẽ̱xgu, rü 
tá cunajaxu i maxü̃ i taguma gúxü̃ 
—nhanagürü. 29 Notürü ga jema 
ngúexẽẽruü̃ ga Muĩséarü mugüwa 
ngu̱xẽẽtaexü̃, rü nügüétüwa 
LUCA 10 
O Novo Testamento na língua ticuna do Brasil, 2da ed. ©2009, Liga Bíblica
180 
nachogüchaü̃. Rü jemaca̱x Ngechuchuna 
naca, rü nhanagürü: —¿Rü texé tixĩ ja 
chamücü? —nhanagürü. 30 Rü jexguma 
ga Ngechuchu rü nanangãxü̃, rü 
nhanagürü nüxü̃: —Wüxi ga jatü 
Jerucharéü̃wa ne naxũ, rü Jericú ga 
ĩãnewa naxũ. Rü namagu nüxü̃ 
nangaugü ga ngĩ́ta̱a̱xgüxü̃. Rü guxü̃ma 
ga norü jemaxü̃ca̱x nangĩ̱xgü, rü a̱i̱xrüxü̃ 
ga naxchiru rü ta naxca̱x nangĩ̱xgü. Rü 
nanac̱uaixgü, rü najajuãchixẽẽgü, rü 
jemaãcü jéma nanata̱xgü. 31 —Rü 
jematama namawa naxüpetü ga wüxi 
ga Judéugüarü pai. Notürü jexguma 
jema jatüxü̃ nada̱xgu rü nüxü̃ jéma 
naxüpetümare. 32 —Rü jéma naxüpetü ta 
ga wüxi ga Lewítanüxü̃ ga tupauca ga 
taxü̃newa puracüxü̃. Rü jexguma jema 
jatüxü̃ nada̱xgu, rü nüma rü ta nüxü̃ 
naxüpetümare. 33 —Notürü jixcüra rü 
wüxi ga Chamáriaanecü̱̃ã̱x ga jatü rü 
jematama namawa naxüpetü. Rü 
jexguma guma jatüxü̃ nada̱xgu rü nüxü̃́ 
nangechaü̃tümüü̃. 34 —Rü guma jatüca̱x 
nixũ. Rü chixü̃ rü wĩũmaã nanaxüxü̃ ga 
norü o̱xrigü, rü meãma najana̱ĩ̱xgü ga 
jema norü o̱xrigü. Rü nhu̱xmachi norü 
cowarugu nanamunagü, rü wüxi ga 
pegüchicawa nanaga. Rü jéma nüxna 
nadau. 35 —Rü moxü̃ãcü ga jexguma 
inaxũãchigu ga jema Chamáriaanecü̱̃ã̱x, 
rü ngĩxü̃ najaxu ga taxretachinü ga norü 
dĩẽru, rü jema pegüchicaarü jorana 
ngĩxü̃ naxã. Rü nhanagürü nüxü̃: 
“¡Nüxna nadau i nhaã jatü! Rü 
ngẽxguma jexeragu naxãtanügu na nuã 
nangẽxmaxü̃, rü chama tá cuxü̃́ 
chanaxütanü i ngẽxguma chataeguxgu”, 
nhanagürü. 36 Rü nhanagürü ga 
Ngechuchu nüxü̃ ga jema ngúexẽẽruü̃ 
ga Muĩséarü mugüwa ngu̱xẽẽtaexü̃: 
—Nhu̱xma chanaxwa̱xe i chamaã nüxü̃ 
cuixu i ngẽxü̃rüüxü̃ ga jema 
tamaẽ̱xpü̱xtanüwa ga aixcuma namücü 
ixĩxü̃ ga jema jatü ga ngĩ́ta̱a̱xgüxü̃ 
ima̱xgüxü̃ —nhanagürü ga Ngechuchu. 
37 Rü jexguma ga jema ngúexẽẽruü̃ ga 
Muĩséarü mugüwa ngu̱xẽẽtaexü̃ rü 
nhanagürü: —Jema Chamáriaanecü̱̃ã̱x 
nixĩ ga jema jatümücü ixĩxü̃, jerü nüxü̃́ 
nangechaü̃tümüü̃ —nhanagürü. Rü 
jexguma ga Ngechuchu rü nhanagürü 
nüxü̃: —¡Nhu̱xma rü íixũ rü jema 
Chamáriaanecü̱̃ã̱x üxü̃rüü̃ naxü! 
—nhanagürü nüxü̃. 
 
Marta rü Maríapatawa 
 
nangu ga Ngechuchu 
38 Rü jexguma Ngechuchu namagu 
ixũxgu norü ngúexü̃gümaã rü wüxi ga 
ĩãnexãcüwa nangu. Rü jéma guma 
ĩãnexãcüwa rü wüxi ga nge ga Martagu 
ãẽ́gacü ngĩgüpatawa inanguxẽẽ. 39 Rü 
Martaaxü̃́ ijexma ga wüxi ga ngĩẽja̱x ga 
Maríagu ãẽ́gacü. Rü ngĩma rü 
Ngechuchucutüxü̃tawa irüto na 
inaxĩnüxü̃ca̱x ga Ngechuchuarü ore. 
40 Notürü ga Marta rü itaarü puracüã̱x 
rü jemaãcü ngĩrü puracüguama irüxĩnü. 
Rü jemaca̱x Ngechuchuca̱x ijaxũ, rü 
ngĩgürügü nüxü̃: —Pa Corix, ¿tama 
e̱xna nagu curüxĩnü i ngẽma na 
chataarü puracüã́xü̃ rü ngẽma chaueja̱x 
rü choxnaxĩca na natáãxü̃ i guxü̃ma i 
ngẽma puracü? ¡Rü namaã nüxü̃ ixu na 
choxü̃ nangü̃xẽẽxü̃ca̱x! —ngĩgürügü. 
41 Notürü Ngechuchu rü ngĩxü̃ nangãxü̃, 
rü nhanagürü ngĩxü̃: —Pa Martax, cuma 
rü poraãcü curü puracüca̱x cuxoegaãẽ, 
rü muxü̃ma i ngẽmaxü̃gu curüxĩnü. 
LUCA 10 
O Novo Testamento na língua ticuna do Brasil, 2da ed. ©2009, Liga Bíblica
181 
42 —Notürü wüxixicatama nixĩ i guxü̃ãrü 
jexera i mexü̃ na nagu rüxĩnüxü̃. Rü 
María ijixĩ i ngẽmagu rüxĩnücü. Rü 
taxúetáma ngĩxna tajanuxü̃ i ngẽma 
—nhanagürü ga Ngechuchu. 
 
Ngechuchu nanangúexẽẽ ga 
jumuxẽchiga 
(Mt 6.9-15, 7.7-11) 
 
11
  
1 Rü wüxicana wüxi ga 
nachicawa najumuxẽ ga 
Ngechuchu. Rü jexguma nüxü̃ 
nachauxgu, rü wüxi ga norü ngúexü̃ rü 
nhanagürü nüxü̃: —Pa Corix ¡toxü̃ 
nangúexẽẽ na nhuxãcü tajumuxẽgüxü̃, 
jema Juã́ũ ga baiü̃xẽẽruü̃ norü 
ngúexü̃güxü̃ nangúexẽẽxü̃rüü̃! 
—nhanagürü. 2 Rü Ngechuchu 
nhanagürü nüxü̃: —Rü ngẽxguma 
pejumuxẽgügu rü nhaperügügü tá: 
“Pa Tonatü ja Dauxü̃gucüx, rü 
aixcuma Üünecü cuixĩ i cumax. 
¡Rü núma naxũ na torü ãẽ̱xgacü 
cuiĩxü̃ca̱x! Rü tanaxwa̱xe i curü 
ngúchaü̃ na naxügüxü̃ i 
duü̃xü̃gü i nhama i naãnewa, 
ngẽma dauxü̃guxü̃ i naãnewa 
na curü ngúchaü̃ ínaxügüxü̃rüü̃. 
3 ¡Rü toxna naxã i torü õna i 
wüxichigü i ngunexü̃ca̱x ixĩxü̃! 
4 ¡Rü toxü̃́ nüxü̃ nangechaü̃ i 
torü pecadugü, erü toma rü ta 
tüxü̃́ nüxü̃ tangechaü̃ ja 
guxãma ja jíxema chixri tomaã 
chopetüxe! ¡Rü tãṹ i ṯacü rü 
chixexü̃pe̱xewa toxü̃ cuwogüxü̃ 
na tama nagu tajixü̃ca̱x!” 
nhanagürü. 5 Rü nhanagürü ta ga 
Ngechuchu: —Ngẽxguma chi wüxie i 
pema rü tüxü̃́ nangẽmaxgu i wüxi i 
tümamücü, rü chi ngãxü̃cüü napatawa 
taxũxgu rü nhatagügu nüxü̃: 
“Pa Chamücüx, ¡tamaẽ̱xpü̱x i põũ 
choxna naxã! 6 —Erü wüxi i chamücü rü 
jaxü̃wa ne naxũ, rü ngexwacax 
chapatawa nangu. Rü chama rü 
changearü õnaã̱x, rü taxuü̃maãma 
chanachibüxẽẽẽ́ga”, nhatagügu. 7 —Rü 
ngẽma tümamücü i napatawa 
ngẽxmaxü̃, rü chi tüxü̃ nangãxü̃gu rü 
nhaxgu: 
“¡Tãṹ i choxü̃ cuchixewexü̃! Chorü ĩã̱x 
rü marü narüwãxta, rü chama rü 
chauxacügü rü ngürücarewa 
tangẽxmagü. Rü ngẽmaca̱x taxucürüwa 
ícharüda na ṯacü cuxna na chaxãxü̃ca̱x”, 
nhaxgu chi tüxü̃. 8 —Rü pemaã nüxü̃ 
chixu, rü ngẽma na tümamücü jiĩxü̃ca̱x 
rü tãũxü̃táma ínarüda na ṯacü tüxna 
naxãxü̃ca̱x. Notürü tá ínarüda na tama 
tanachixeweechaxü̃ca̱x, rü tá tüxna 
nanaxã i guxü̃ma i ṯacü i tanaxwa̱xexü̃. 
9 —Rü ngẽmaca̱x pemaã nüxü̃ chixu rü, 
¡Naxca̱x ípec̱a rü Tupana rü tá pexna 
nanaxã! ¡Rü Tupanaca̱x peda̱x rü tá 
nüxü̃ ipejangau! ¡Rü ĩã̱xwa: Tu tu tu 
nhapegü, rü tá pexca̱x niwãxna i ĩã̱x! 
10 —Erü guxãma ja jíxema naxca̱x íc̱axe 
rü tanajaxu, rü guxãma ja naxca̱x dauxe 
rü nüxü̃ itajangau. Rü guxãma ja ĩã̱xwa: 
Tu tu tu nhagüxe, rü tümaca̱x tá 
niwãxna i ĩã̱x. 11 —¿Rü nhuxãcü i wüxi i 
pema na papagü peixĩxü̃ rü penena 
penaxãxü̃ ja wüxi ja nuta ega põũca̱x 
pexna nacaxgu, rü e̱xna wüxi i ãxtape 
ega choxnica̱x pexna nacaxgu? 12 —¿Rü 
texé i petanüwa rü penena penaxã i 
tuxchinawe ega wüxi ja otacharaü̃ca̱x 
pexna nacaxgu? 13 —Rü ngẽma pema na 
pechixecümachiréxü̃ notürü nüxü̃ 
LUCA 10 
,  
11 
O Novo Testamento na língua ticuna do Brasil, 2da ed. ©2009, Liga Bíblica
182 
pecua̱x na nhuxãcü mexü̃ i ãmare 
pexacügüna na pexãxü̃, rü pemaã nüxü̃ 
chixu rü Penatü ja Dauxü̃gucü rü perü 
jexera tá nixĩ na pexna mexü̃ naxãxü̃. 
Rü guxãma ja jíxema Tupanaxü̃tawa 
Naãẽ i Üünexü̃ca̱x íc̱axe, rü tá tüxna 
nanaxã —nhanagürü ga Ngechuchu. 
 
Ngechuchuxü̃ ṉg̱oxoarü poramaã 
puracüxü̃ nawogüe 
 
(Mt 12.22-30; Mr 3.20-27) 
14 Rü Ngechuchu ínanata̱xüchi ga wüxi 
ga ṉg̱oxo ga wüxi ga jatüxü̃ ngegaxẽẽxü̃. 
Rü jexguma ínaxũxü̃gu ga jema ṉg̱oxo 
rü guma jatü rü nidexa. Rü guxü̃ma ga 
duü̃xü̃gü rü naḇaixãchiãẽgü ga jexguma 
jemaxü̃ nadaugügu. 15 Notürü nhuxre ga 
duü̃xü̃gü rü nhanagürügü: —Nhaã jatü i 
Ngechuchu, rü Beuchebú i ṉg̱oxogüarü 
ãẽ̱xgacüarü poramaã nixĩ i 
ínanawoxü̃ãxü̃ i ṉg̱oxogü 
—nhanagürügü. 16 Notürü ga togü rü 
nüxü̃ naxügüchaü̃, rü jemaca̱x naxca̱x 
ínacagü ga nüxü̃ na nawéaxü̃ ga wüxi 
ga cua̱xruü̃ ga dauxü̃cü̱̃ã̱x na jemawa 
nüxü̃ nacua̱xgüxü̃ca̱x rü ngoxi aixcuma 
Cristu jiĩxü̃. 17 Notürü nüma ga 
Ngechuchu rü nüxü̃ nacua̱xama ga 
ṯacügu na naxĩnüẽxü̃, rü jemaca̱x 
nhanagürü nüxü̃: —Ngẽxguma chi wüxi 
i nachiü̃ãnecü̱̃ã̱x i duü̃xü̃gü nügü itojegu 
rü nügütanüwa chitama nügü nadaixgu, 
rü nügü chitama nagu̱xẽẽ. Rü ngẽxguma 
chi wüxi ja ĩcü̱̃ã̱x nügümaã nuẽẽchagu 
rü nügü nadaixgu, rü nügü chitama 
nagu̱xẽẽ. 18 —¿Rü ngẽxguma chi 
Chataná nügümaãtama nuxgu, rü 
nügütama jama̱xgu, rü nhuxãcü chi i 
ãẽ̱xgacüecha jiĩxü̃? Rü ngẽma 
nhacharügü i nhu̱xma erü pema choxü̃ 
peixuxgu rü Beuchebúarü poramaã 
íchanawoxü̃ i ṉg̱oxogü. 19 —Notürü 
ngẽxguma chi Chatanáãrü poramaã 
íchanawoxü̃gu i ṉg̱oxogü, rü perü 
ngúexü̃gü rü chita Chatanáãrü poramaã 
ínanawoxü̃ i ṉg̱oxogü. Rü ngẽmawa 
meã nüxü̃ tacua̱x na pema rü ípetüexü̃. 
20 —Notürü pemaã nüxü̃ chixu rü 
aixcuma Tupanaãrü poramaã nixĩ i 
íchanawoxü̃xü̃ i ṉg̱oxogü. Rü ngẽmawa 
pexü̃ nüxü̃ chacua̱xẽẽ na núma 
petanüwa nanguxü̃ ja Tupana na 
ãẽ̱xgacü jiĩxü̃ca̱x. 21 —Rü ngẽxguma 
wüxi ja jatü ja poracü rü meãma nügü 
naxüxnegu rü nüxna nada̱xgu ja napata, 
rü taxúetáma naxca̱x tangĩ̱x i norü 
ngẽmaxü̃ i napatawa ngẽxmaxü̃. 
22 —Notürü ngẽxguma ínanguxgu i to i 
jatü i nüxü̃ rüporamaẽxü̃, rü nüxü̃ 
najexeragu, rü tá nüxna nanapuxü̃ ja 
naxne ja nügü namaã íjaporaãxü̃ne, rü 
tá nüxna nanapuxü̃ i guxü̃ma i norü 
ngẽmaxü̃, rü tá najana. 23 —Jíxema 
tama choxü̃ ngechaü̃xẽ rü chauchi taxai. 
Rü jíxema tama choxü̃ rüngü̃xẽẽ́xẽ na 
Tupanaca̱x tajagagüxü̃ i duü̃xü̃gü rü 
chauxchawa tanangianexẽẽ. 
 
Ṉg̱oxo ga taeguxü̃chiga 
(Mt 12.43-45) 
24 —Rü ngẽxguma wüxi i ṉg̱oxo rü 
wüxi ja jatüwa ínaxũxü̃gu, rü 
dauxchitagu nananhaãne, rü naxca̱x 
nadau na ngextá na nangü̃xü̃. Rü 
ngẽxguma taxuguma nangü̃ẽ́gagu, rü 
nügü ínicua̱x rü nhanagürü: 
“Maneca naxca̱x tá chataegu ja jima 
jatü ga noxri nawa íchaxũxũchirécü”, 
nhanagürü. 25 —Rü ngẽxguma 
nataegugu, rü jima jatüxü̃ inajangau na 
LUCA 11 
O Novo Testamento na língua ticuna do Brasil, 2da ed. ©2009, Liga Bíblica
183 
nhama wüxi ja ĩ ja mexẽẽ́ne rü meã 
nabixichinerüü̃ na jiĩxü̃. 26 —Rü ínixũ rü 
naxca̱x najadau i to i 7 i ṉg̱oxogü i norü 
jexera i chixexü̃. Rü guxü̃ma i ngẽma 
ṉg̱oxogü rü wüxigu jima jatügu 
nachocu, rü ngẽxma naxãchiü̃gü. Rü 
ngẽxguma ja jima jatü rü noxriarü 
jexera nachixe —nhanagürü. 
 
Taãẽ i aixcuma ixĩxü̃chiga 
27 Rü jemaxü̃ íjaxujane, rü wüxi ga 
ngecü rü duü̃xü̃gütanüwa tagaãcü 
ngĩgürügü: —Tataãẽ ja jíxema 
tügüanüwa cuxü̃ jaxẽẽ́xẽ rü tügü 
nixü̃wa cuxü̃ maĩxẽ —ngĩgürügü. 
28 Notürü ga Ngechuchu rü nhanagürü: 
—Jexeraãcü tataãẽ ja jíxema nüxü̃ 
ĩnüxẽ i Tupanaãrü ore rü naga ĩnüxẽ 
—nhanagürü. 
 
Duü̃xü̃gü ga tama jaxõgüchaü̃xü̃ 
rü naxca̱x ínacagüama ga 
 
to ga cua̱xruü̃ ga Tupanaãrü 
poramaã üxü̃ 
(Mt 12.38-42; Mr 8.12) 
29 Rü nimuẽtanü ga duü̃xü̃gü ga 
Ngechuchuxü̃tawa ngutaque̱xegüxü̃. Rü 
inanaxügü ga Ngechuchu ga namaã na 
jadexaxü̃. Rü nhanagürü: —Nhaã 
duü̃xü̃gü i nhamaü̃cüü maxẽxü̃ rü 
nichixecüma. Rü naxca̱x ínacagü i wüxi 
i cua̱xruü̃ i mexü̃ i Tupanaãrü poramaã 
üxü̃. Notürü Tupana rü wüxixicatama i 
cua̱xruü̃ tá nüxü̃ nawe̱x. Rü ngẽma nixĩ i 
cua̱xruü̃ ga Tupanaãrü orearü uruü̃ ga 
Jonawa duü̃xü̃güxü̃ nawéxü̃ na nüxü̃ 
nacua̱xgüxü̃ca̱x na aixcuma Tupana 
jiĩxü̃ ga guma jéma namucü. 30 —Rü 
jexgumarüü̃ ga Jona rü wüxi ga 
cua̱xruü̃ nixĩ naxca̱x ga Níniwecü̱̃ã̱x ga 
duü̃xü̃gü, rü ngẽxgumarüü̃ tá ta nixĩ ja 
Tupana Nane ja duü̃xü̃xü̃ ixĩcü na wüxi 
i cua̱xruü̃ tá jiĩxü̃ naxca̱x i nhamaü̃cüü 
maxẽxü̃ i duü̃xü̃gü. 31 —Rü ngẽxguma 
naãneãrü gu̱xgu rü Tupana rü 
nhamaü̃cüü maxẽxü̃ i duü̃xü̃güna 
naca̱xgu i norü pecaduchigaca̱x, rü 
ngĩma ga nuxcümaü̃cü ga Chabaaneãrü 
ãẽ̱xgacü tá íirüda rü tá íinaxuaxü̃ i 
nhamaü̃cüü maxẽxü̃ i duü̃xü̃gü. Jerü 
ngĩma rü jaxü̃waxü̃chi ne ixũ ga na 
ãẽ̱xgacü ga Charumáũxü̃ naxĩnüxü̃ca̱x 
ga nhuxãcü poraãcü nüxü̃ na 
nacua̱xüchixü̃. Notürü nhu̱xma nuã 
petanüwa nangẽxma i wüxi i 
Charumáũãrü jexera ixĩcü. 32 —Rü 
ngẽxguma naãneãrü gu̱xgu rü Tupana 
rü nhamaü̃cüü maxẽxü̃ i duü̃xü̃güna 
naca̱xgu norü pecaduchigaca̱x, rü 
nuxcümaü̃güxü̃ ga Níniwecü̱̃ã̱x ga 
duü̃xü̃gü rü tá ínarüdagü rü tá 
ínanaxuaxü̃gü i nhamaü̃cüü maxẽxü̃ i 
duü̃xü̃gü. Jerü nümagü ga 
Níniwecü̱̃ã̱xgü ga duü̃xü̃gü rü nüxü̃ 
narüxoe ga nacümagü ga chixexü̃ ga 
jexguma Jona namaã nüxü̃ ixuxgu ga 
Tupanaãrü ore. Notürü nhu̱xma nuã 
petanüwa nangẽxma i wüxi i Jonaãrü 
jexera ixĩxü̃. 
 
Taxüneãrü omüchiga 
 
(Mt 5.15, 6.22-23) 
33 —Taxúema wüxi i omüwa 
tanangixichi rü nhu̱xmachi itajacu̱x rü 
e̱xna ṯacütüü̃gu tajaxücuchi. Notürü 
norü üchicaü̃gu tanaxünagü na ngẽ́ma 
tüxü̃ nabaxixü̃ca̱x ja jíxema duü̃xẽgü ja 
jima ĩgu chocuxe. 34 —Cuxetügü rü 
nhama wüxi i omürüü̃ nixĩ i cuxuneca̱x. 
Rü ngẽxguma ngẽma Tupana cuxü̃́ 
LUCA 11 
O Novo Testamento na língua ticuna do Brasil, 2da ed. ©2009, Liga Bíblica
184 
naxwa̱xexü̃ca̱x cuda̱xgu, rü guxü̃ma i 
curü maxü̃ rü name. Notürü ngẽxguma 
nhama i naãneãrü ngúchaü̃ca̱x cuda̱xgu, 
rü guxü̃ma i curü maxü̃ rü chixexü̃wa 
nangẽxma. 35 —¡Meã cugüna nadau na 
tama ẽãnexü̃xü̃ nanguxuchixü̃ca̱x i 
ngẽma ore i mexü̃ i cuxü̃́ ngẽxmaxü̃, i 
nhama wüxi i omürüü̃ ixĩxü̃! 
36 —Ngẽxguma chi guxü̃ i curü maxü̃wa 
nangẽxmagu i Tupanaãrü ngóonexü̃ rü 
taxuwama nachixe̱xgu i curü maxü̃, rü 
meã chi nüxü̃ cucua̱x i Tupanaãrü 
ngúchaü̃ nhama wüxi i omü i cuxü̃ 
baxixü̃rüü̃ —nhanagürü. 
 
Ngechuchu rü duü̃xü̃güpe̱xewa 
ínanaxuaxü̃ ga Parichéugü rü 
ngúexẽẽruü̃gü ga Muĩséarü 
mugüwa ngu̱xẽẽtaegüxü̃ 
(Mt 23.1-36; Mr 12.38-40; 
 
Lc 20.45-47) 
37 Rü jexguma nüxü̃ nachaxgu ga na 
jadexaxü̃ ga Ngechuchu rü wüxi ga 
Parichéu nüxna naxu ga napatawa na 
jachibüxü̃ca̱x. Rü jema Parichéupatawa 
naxũ, rü norü mechaxü̃tawa najarüto na 
nachibüxü̃ca̱x. 38 Rü jema Parichéu rü 
naḇaixãchiãẽ ga jexguma Ngechuchuxü̃ 
nada̱xgu na tama Tupanaca̱x 
najauxme̱xiraãcüma na nachibüxü̃ jema 
Muĩséarü mugü nüxü̃ ixuxü̃rüü̃. 
39 Notürü nüma ga Cori ga Ngechuchu 
rü nhanagürü nüxü̃: —Pema i 
Parichéugü rü nhama copu rü poratu i 
düxétüwaxicatama ijaxuxü̃rüü̃ peixĩgü, 
erü perü aixepewa i perü ĩnüwa rü nagu 
perüxĩnüẽ i chixexü̃ rü nhuxãcü naxca̱x 
na pengĩ́xü̃. 40 —Pa Naẽchitamare 
Maxẽxü̃x, ¿tama e̱xna nüxü̃ pecua̱x na 
guma Tupana ga naxücü i ngẽma tórü 
düxétüxü̃newa ngẽxmaxü̃, rü gumatama 
jiĩxü̃ ga naxücü ga tórü maxü̃ i tórü 
aixepewa ngẽxmaxü̃? 41 —Rü name nixĩ 
i Tupanana penaxã i perü maxü̃ na 
aixcuma naxca̱x pemaxẽxü̃ca̱x. Rü 
ngẽmaãcü tá peme i guxü̃wama. 
42 —Notürü wüxi i ngechaü̃ nixĩ i 
pexca̱x, Pa Parichéugüx, erü pema rü 
perü ngẽmaxü̃wa rü meã Tupanana 
penaxã i ngẽma noxrü ixĩxü̃, notürü 
perü maxü̃wa rü tama aixcuma naga 
pexĩnüẽ rü tama nüxü̃ pengechaü̃. Rü 
marü name na perü ngẽmaxü̃wa 
Tupanana penaxãxü̃ i ngẽma noxrü 
ixĩxü̃. Notürü perü maxü̃wa rü ta 
penaxwa̱xe i meã naga na pexĩnüẽxü̃ rü 
nüxü̃ na pengechaü̃xü̃. 43 —Rü wüxi i 
ngechaü̃ nixĩ i pexca̱x, Pa Parichéugüx, 
erü pema rü pexü̃́ nangúchaü̃ i 
ãẽ̱xgacüchicagüwa na perütogüxü̃ i 
ngutaque̱xepataü̃güwa. Rü penaxwa̱xe 
na nhama ãẽ̱xgacüxü̃ rümoxẽxü̃rüü̃ na 
meã pexü̃ namoxẽgüxü̃ i duü̃xü̃gü i 
ĩãnemaü̃güwa. 44 —Rü wüxi i ngechaü̃ 
nixĩ i pexca̱x, erü nhama juetamaü̃gü i 
tama nüxü̃ idauxü̃ i duü̃xü̃gü 
naẽchitamare naẽ́tüwa chopetüxü̃rüü̃ 
peixĩgü. Erü woo perü düxétüwa peime, 
notürü aixepewa i peãẽwa rü poraãcü 
pechixe —nhanagürü ga Ngechuchu. 
45 Rü wüxi ga ngúexẽẽruü̃ ga Muĩséarü 
mugüwa ngu̱xẽẽtaexü̃, rü Ngechuchuxü̃ 
nangãxü̃ rü nhanagürü: —Pa 
Ngúexẽẽruü̃ Pa Ngechuchux, rü ngẽma 
na ngẽma nhacuxü̃, rü toma rü toãẽwa 
nangu̱x —nhanagürü. 46 Notürü 
Ngechuchu rü nhanagürü nüxü̃: —Wüxi 
i ngechaü̃ nixĩ i pexca̱x, Pa 
Ngúexẽẽruü̃gü i Muĩséarü Mugüwa 
Ngu̱xẽẽtaegüxü̃x, erü poraãcü penamu i 
LUCA 11 
O Novo Testamento na língua ticuna do Brasil, 2da ed. ©2009, Liga Bíblica
185 
duü̃xü̃gü na naga naxĩnüẽxü̃ca̱x i ngẽma 
Muĩséarü mugü i guxchaxü̃ i pematama 
bai i íraruwa naga pexĩnüẽchaü̃xü̃. 
47 —Rü wüxi i ngechaü̃ nixĩ i pexca̱x, 
erü pejamexẽẽgü i tümamaü̃gü ga 
guxema nuxcümaü̃güxe ga Tupanaãrü 
orearü uruü̃gü ga perü o̱xigü tüxü̃ ḏaixe. 
48 —Rü ngẽmawa nüxü̃ tacua̱x na pema 
rü ta ipexãgüxü̃ nawa ga jema chixexü̃ 
ga perü o̱xigü ügüxü̃. Jerü nümagü rü 
tüxü̃ nadai ga guxema Tupanaãrü 
orearü uruü̃gü, rü nhu̱xma i pema rü 
pejamexẽẽgü i tümamaü̃gü. 49 —Rü 
jemaca̱x nixĩ ga Tupana ga nhaxü̃: 
“Ngẽma duü̃xü̃gütanüwa tá 
chanamugü i chorü orearü 
uruü̃gü rü chorü orearü 
ngeruü̃gü. Notürü ngẽma 
duü̃xü̃gü i chixexü̃gü rü tá 
nanadai i nümaxü̃ rü togüxü̃ rü 
tá nachixewegü rü tá nawe 
ningẽxü̃tanü”, 
nhaxü̃ ga Tupana. 50-51 Rü nhanagürü ga 
Ngechuchu: —Rü pemaã nüxü̃ chixu rü 
Tupana tá najapeguãchixẽẽ i pema i 
nhu̱xma maxẽxẽ erü pema rü ta perü 
o̱xigücümagu pexĩ. Nümagü rü 
noxritama naãneãrü ügügumama rü 
nanadai ga muxü̃ma ga Tupanaãrü 
orearü uruü̃gü. Rü nüxĩra najama̱xgü ga 
Abéu rü gumawena najadaietanü ga 
muxü̃ma ga togü nhu̱xmata Zacaría ga 
tupauca ga taxü̃negu jama̱xgüãcüwa 
nangu. Rü guxü̃ma ga jema orearü 
uruü̃gü ga perü o̱xigü ḏaixü̃ca̱x rü 
Tupana tá pexna naca, erü pema rü ta 
perü o̱xigürüü̃tama peixĩgü rü tama 
nüxü̃ perüxoechaü̃ i ngẽma chixexü̃ i 
pexüxü̃. 52 —Rü wüxi i ngechaü̃ nixĩ i 
pexca̱x, Pa Ngúexẽẽruü̃gü i Muĩséarü 
Mugüwa Ngu̱xẽẽtaegüxü̃x, erü 
duü̃xü̃güchaxwa ipejacu̱x i Tupanaãrü 
ore i aixcuma ixĩxü̃ i pematama tama 
peixõgüxü̃. Rü nüxna penachu̱xu i togü i 
duü̃xü̃gü i aixcuma jaxõgüchaü̃xü̃ na 
nümagü rü ta tama jaxõgüãxü̃ca̱x 
—nhanagürü ga Ngechuchu. 53-54 Rü 
jexguma Ngechuchu jema nhaxgu, rü 
jema ngúexẽẽruü̃gü ga Muĩséarü 
mugüwa ngu̱xẽẽtaegüxü̃ rü jema 
Parichéugü rü poraãcü Ngechuchumaã 
nanuẽ. Rü inanaxügü ga nüxna na 
nacagüexü̃ naxca̱x ga muxü̃ma ga ore ga 
guxchaxü̃maã na jemaãcü chi nüxü̃ 
ijangaugüxü̃ca̱x ga ore ga chixexü̃ na 
jemamaã norü ãẽ̱xgacügüxü̃tawa 
Ngechuchuxü̃ íjaxuaxü̃güxü̃ca̱x. 
 
Ngechuchu nanangúexẽẽ na tama 
namexü̃ na duü̃xü̃güpe̱xewa meã 
imaxnetaxü̃ notürü taãẽwa rü 
chixexü̃gu rüxĩnüxü̃ 
 
12
  
1 Rü joxni jexma 
nangutaque̱xegü ga muxũchixü̃ 
ga duü̃xü̃gü. Rü jema na 
namuxũchixü̃ca̱x rü düxwa nügücutüwa 
ningagüetanü ga duü̃xü̃gü. Rü 
Ngechuchu inanaxügü ga norü 
ngúexü̃gümaãxĩra na jadexaxü̃, rü 
nhanagürü: —¡Pexuãẽgü naxca̱x i 
Parichéugü! Erü duü̃xü̃güpe̱xewa meã 
namaxẽneta notürü naãẽwa rü 
chixexü̃gu narüxĩnüẽ. 2 —Notürü 
guxü̃ma i ṯacü i wüxie cúãcü üxü̃ rü tá 
nango̱xoma. Rü guxü̃ma i ṯacü iicúxü̃ rü 
jixcüra rü tá duü̃xü̃gü nüxü̃ 
nacua̱xgüama. 3 —Rü ngẽmaca̱x guxü̃ma 
i ngẽma ore i ẽãnexü̃wa cúãcü nüxü̃ 
peixuxü̃ rü jixcüra rü tá nango̱xoma rü 
guxü̃ i duü̃xü̃gü tá nüxü̃ naxĩnüẽ. Rü 
LUCA 11 
,  
12 
O Novo Testamento na língua ticuna do Brasil, 2da ed. ©2009, Liga Bíblica
186 
ngẽma ore i ucapuarü aixepewa cúãcü 
nüxü̃ peixuxü̃, rü jixcüra rü guxãpe̱xewa 
tá nüxü̃ nixugügü i duü̃xü̃gü. 
 
Name nixĩ na Tupanaxü̃ imuü̃ẽxü̃ 
(Mt 10.26-31) 
4 —Rü ngẽmaca̱x i pemax, Pa 
chamücügüx, rü pemaã nüxü̃ chixu rü 
¡tama nüxü̃ pemuü̃ẽ i ngẽma duü̃xü̃gü i 
pexü̃ daixchaü̃xü̃! Erü 
taxünexü̃xĩcatama nima̱xgü, notürü 
taxucürüwama taãẽxü̃ nima̱xgü. 
5 —Notürü pemaã tá nüxü̃ chixu na 
texéxü̃ tá na pemuü̃ẽxü̃. ¡Nüxü̃ pemuü̃ẽ 
ja Tupana! Erü nüma nüxü̃́ nangẽxma i 
pora na jamáãxü̃ca̱x i pexene, rü 
ngẽxgumarüü̃ ta na napocuãxü̃ca̱x i 
peãẽ i ngextá ṉg̱oxogüxü̃ ínapocuxü̃gu. 
¡Rü jimaxü̃ tá nixĩ i pemuü̃ẽxü̃! 
6 —¿Tama e̱xna taxretachinü i 
dĩẽruxacügu namaã petaxe i 
wüxime̱ẽ̱xpü̱x i werixacügü? Notürü 
Tupana rü tama tüxü̃ inajarüngüma ja 
jíxema werixacüã̱xgü, rü bai ja wüxi. 
7 —Rü woo i pejaegü rü Tupana nüxü̃ 
nacua̱x na nhuxre i pejae ngẽxmaxü̃. Rü 
ngẽmaca̱x, ¡tãṹ i pexoegaãẽgüxü̃! Erü 
pema rü muxü̃ma i werixacügüarü 
jexeraxü̃chi pexü̃ nangechaü̃ ja Tupana. 
 
Jíxema duü̃xü̃güpe̱xewa tügü 
 
ixuxe na Ngechuchu ja 
 
Cristuarü duü̃xü̃ tiĩxü̃ 
(Mt 10.32-33, 12.32) 
8 —Rü pemaã nüxü̃ chixu rü guxãma 
ja texé i nhama i naãnewa 
duü̃xü̃güpe̱xewa tügü ixuxe na chorü 
duü̃xü̃ tiĩxü̃, rü chama i Tupana Nane na 
duü̃xü̃xü̃ chiĩxü̃, rü nape̱xewa i 
Tupanaãrü orearü ngeruü̃gü i 
dauxü̃cü̱̃ã̱x rü tá tüxü̃ chixu na chorü 
duü̃xü̃ tiĩxü̃ i tümax. 9 —Notürü texé ja 
nhama i naãnewa duü̃xü̃güpe̱xewa tügü 
ixuxe na tama chorü duü̃xü̃ tiĩxü̃, rü 
chama rü tá ta nape̱xewa i Tupanaãrü 
orearü ngeruü̃gü i dauxü̃cü̱̃ã̱x rü tá tüxü̃ 
chixu na tama chorü duü̃xü̃ tiĩxü̃ i 
tümax. 10 —Rü guxãma ja texé ja chixri 
chauchiga idexaxe i chama i Tupana 
Nane na duü̃xü̃xü̃ chiĩxü̃, rü Tupana tá 
tüxü̃́ nüxü̃ nangechaü̃ i ngẽma. Notürü 
texé ja Tupanaãẽ i Üünexü̃chiga chixri 
idexaxe, rü Tupana rü tãũxü̃táma tüxü̃́ 
nüxü̃ nangechaü̃ i ngẽma. 11 —Rü 
ngẽxguma duü̃xü̃gü 
ngutaque̱xepataü̃güwa rü e̱xna 
ãẽ̱xgacügüpe̱xewa pexü̃ nagagügu na 
pexü̃ napocuexü̃ca̱x, rü ¡tãṹ i 
pexoegaãẽgüxü̃ na ṯacümaã tá 
penangãxü̃xü̃ rü e̱xna ṯacüxü̃ tá namaã 
na peixuxü̃! 12 —Erü ngẽxguma nawa 
nanguxgu na peidexagüxü̃, rü Tupanaãẽ 
i Üünexü̃ tá pexü̃ nangu̱xẽẽ na ṯacüxü̃ tá 
namaã peixuxü̃ —nhanagürü ga 
Ngechuchu. 
 
Wüxi i ãũcümaxü̃ nixĩ na 
 
imuãrü dĩẽruã́xü̃ 
13 Rü jema duü̃xü̃gütanüwa rü wüxi ga 
jatü Ngechuchuxü̃ nhanagürü: —Pa 
Ngúexẽẽruü̃x, ¡namaã nüxü̃ ixu ja 
chaueneẽ rü choxna naxãã i ngẽma 
chaunatü ga jucüarü ngẽmaxü̃ i choxna 
üxü̃! —nhanagürü. 14 Notürü Ngechuchu 
rü nhanagürü nüxü̃: —Pa Jatüx, ¿texé 
perü ãẽ̱xgacüxü̃ choxü̃ tingucuchixẽẽ na 
chajatojexü̃ca̱x i ngẽma penatüarü 
ngẽmaxü̃? —nhanagürü. 15 Rü 
nhanagürü ta ga Ngechuchu: —¡Pexuãẽ 
na tama pexü̃́ nangúchaü̃xü̃ca̱x i 
LUCA 12 
O Novo Testamento na língua ticuna do Brasil, 2da ed. ©2009, Liga Bíblica
187 
togüarü ngẽmaxü̃! Erü wüxi i duü̃xü̃ rü 
tama ngẽma na namuãrü 
ngẽmaxü̃ã́xü̃ca̱x nixĩ i najauxãxü̃ i norü 
maxü̃ i taguma gúxü̃ —nhanagürü. 16 Rü 
jexguma wüxi ga ore ga cua̱xruü̃xü̃ 
namaã nixu, rü nhanagürü: —Najexma 
ga wüxi ga jatü ga muãrü dĩẽruã́cü, rü 
guxü̃ma ga jema nanetügü ga naãnegu 
natogüxü̃ rü meãma nüxü̃́ nixo. 17 —Rü 
guma jatü rü nagu narüxĩnü rü naãẽwa 
nhanagürü: 
“¿Ṯacü tá chaxüxü̃ i nhu̱xmax? Erü 
nataxuma i chorü nachica i ngexta 
namaã na changuxü̃xü̃ i chaunetügüarü 
o”, nhanagürü. 18 —Rü naãẽwa 
nhanagürü: 
“Marü nüxü̃ chacua̱x na ṯacü tá 
chaxüxü̃. Rü nagu tá chapogü ja 
guxü̃nema ja chorü ĩpatagü ga nagu 
namaã changuxü̃ne ga chaunetügüarü o. 
Rü náĩ ja taxüragüne tá chaxü na 
ngẽxma namaã changuxü̃xü̃ca̱x i 
guxü̃ma i chaunetügüarü o rü guxü̃ma i 
chorü ngẽmaxü̃gü. 19 —Rü ngẽxguma 
marü namexgu i guxü̃ma, rü chaugümaã 
tá nhacharügü: ‘Nhu̱xma rü tá 
icharüngü̃ rü meã tá chachibü rü meã 
chaxaxe rü ngẽmaãcü tá chataãẽ. Erü 
namuxũchi i chorü ngẽmaxü̃gü, rü 
mucüma ja taunecü tá choxü̃́ natai’, 
nhacharügü tá chaugümaã”. 20 —Notürü 
Tupana rü nhanagürü guma jatüxü̃: 
“Pa Jatüx, cungẽãẽmare i cuma erü 
nhama i chütaxü̃gu tátama cuju. Rü 
ngẽma curü ngẽmaxü̃gü i namaã 
cunguxü̃xü̃, rü ¿texéarü tá nixĩ i 
ngẽxguma?” nhanagürü ga Tupana. 
21 —Rü ngẽxgumarüü̃ tá ta namaã 
nangupetü i ngẽma duü̃xü̃gü i 
nügüca̱xtama norü ngẽmaxü̃gümaã 
nguxü̃xü̃ rü tama nügü ímexẽẽxü̃ i 
Tupanape̱xewa —nhanagürü ga 
Ngechuchu. 
 
Tupana rü naxãcügüna nadau 
 
(Mt 6.25-34) 
22 Rü jemawena rü norü ngúexü̃güxü̃ 
nhanagürü ga Ngechuchu: —Pemaã nüxü̃ 
chixu ¡rü tãṹ i pexoegaãẽgüxü̃ naxca̱x i 
ṯacü tá na pengṍxü̃ rü ṯacümaã tá na 
peixãxchiruxü̃! 23 —Erü perü maxü̃ rü 
õnaãrü jexera nixĩ, rü pexene rü 
naxchiruarü jexera nixĩ. 24 —¡Dücax 
penangugü i werigü i tama toegüchiréxü̃, 
rü tama nanetüarü o ibuxgüxü̃, rü 
ngepatagüxü̃ na ngexta namaã 
nanguxü̃güxü̃ca̱x i norü õna! Notürü 
Tupana rü nanaxüwemü. Rü pema rü 
Tupanaca̱x rü poraãcü guxü̃ma i 
werigüarü jexera peixĩgü. 25 —Rü 
taxuwama name na pexoegaãẽgüxü̃. Erü 
taxucürüwama wüxie i pema rü pegütama 
ipema̱xãchixẽẽ ngãxü̃ ja metrugu ega woo 
poraãcü naxca̱x pexoegaãẽgügu. 26 —Rü 
ngẽxguma tama pemaã nanguxü̃ i ngẽma 
íraxü̃ rü taxucürüwama pegütama 
ipema̱xãchixẽẽ ega woo naxca̱x 
pexoegaãẽgügu, rü ¿tü̱xcüü̃ i ngẽxguma 
rü ta ṯacü i togü i ngẽmaxü̃güca̱x 
pexoegaãẽgüxü̃? 27 —¡Dücax penangugü i 
putüragü na nhuxãcü najaexü̃ i nachacu! 
Rü tama napuracüexü̃, rü tama nügü 
üxchirugüxü̃. Notürü woo guma ãẽ̱xgacü 
ga Charumáũ ga na namexẽchixü̃ ga 
naxchiru rü taguma wüxi ga 
putürachacuarü mexü̃rüü̃ nixĩ. 28 —Rü 
marü nüxü̃ pedau i nhuxãcü Tupana na 
nanga̱xãẽxü̃ i putüragü i nhu̱xma 
naãnewa rüxügümarexü̃ notürü moxü̃ rü 
marü taxuxü̃. Rü ngẽxguma Tupana 
LUCA 12 
O Novo Testamento na língua ticuna do Brasil, 2da ed. ©2009, Liga Bíblica
188 
ngẽmaãcü nanga̱xãẽgu i putüragü rü 
pema rü tá ngẽmaãrü jexera pexchiru 
pexna naxã, Pa Duü̃xü̃gü i Íraruwatama 
Jaxõgüxü̃x. 29 —Rü ngẽmaca̱x tama name 
i pexoegaãẽ naxca̱x i ṯacü tá na pengṍxü̃ 
rü ṯacü tá na peixaxüxü̃. 30 —Erü nhama i 
naãnecü̱̃ã̱x i duü̃xü̃gü rü naxca̱x nadaugü i 
guxü̃ma i ngẽma pemaã nüxü̃ chixuxü̃. 
Notürü pema rü pexü̃́ nangẽxma ja Penatü 
ja Tupana ja nüẽchama nüxü̃ cuácü na 
pexü̃́ nataxuxü̃ i guxü̃ma i ngẽma. 31 —Rü 
ngẽmaca̱x narümemaẽ nixĩ na Tupanaãrü 
ngúchaü̃ca̱x pedaugüxü̃ na perü ãẽ̱xgacü 
jiĩxü̃ca̱x. Rü nhu̱xmachi nüma rü tá pexna 
nanaxã i guxü̃ma i ṯacü i pexü̃́ taxuxü̃. 
 
Nhuxãcü tüxü̃́ nangẽxma i tórü 
ngẽmaxü̃gü i dauxü̃guxü̃ i naãnewa 
 
(Mt 6.19-21) 
32 —¡Tãṹ i pemuü̃ẽxü̃, Pa Chauxacügüx! 
Pema rü noxretama peixĩgü notürü 
Penatü ja Tupana rü norü ngúchaü̃ nixĩ na 
pexna naxããxü̃ i pechica i ngextá nüma 
ãẽ̱xgacü íjiĩxü̃wa. 33 —¡Rü namaã petaxe i 
perü ngẽmaxü̃gü rü togü i duü̃xü̃gü i nüxü̃́ 
nataxuxü̃na penaxã i ngẽma dĩẽru! Rü 
ngẽmaãcü tá pegüxü̃́ penangẽxmaxẽẽ i 
perü ngẽmaxü̃gü i taguma pexü̃́ ṉg̱auxü̃ 
rü taguma gúxü̃ i dauxü̃guxü̃ i naãnewa i 
ngextá tama íjaxücuxü̃wa i ngĩ́ta̱xáxü̃ rü 
naweane tama ínachixexẽẽxü̃wa. 34 —Erü 
ngextá ínangẽxmaxü̃wa i perü 
ngẽmaxü̃gü, rü ngẽxma nixĩ i 
perüxĩnüẽxü̃. 
 
Name nixĩ i jigü ítamexẽẽgü naxü̃pa 
na ínanguxü̃ ja Cristu 
35 —¡Rü ípememare namaã i perü 
omügü i naĩgüxü̃! 36 —Rü name nixĩ i wüxi 
i coriarü duü̃xü̃gü i ímemaregüxü̃rüü̃ na 
peixĩgüxü̃. Rü penaxwa̱xe na nhama 
duü̃xü̃gü i ĩã̱xwa norü corixü̃ 
naṉg̱uxẽẽgüxü̃rüü̃ na peixĩgüxü̃. Rü 
ngẽxguma norü cori rü wüxi i ngĩgüarü 
petawa ne naxũxgu rü: Tu tu tu nhaxgu, rü 
paxa naxca̱x najawãxnagü i ĩã̱x. 37 —Rü 
nataãẽgü i ngẽma coriarü duü̃xü̃gü ega 
inadauegu i ngẽxguma ínanguxgu i norü 
cori. Rü pemaã nüxü̃ chixu rü ngẽma cori 
rü norü mechawa tátama nanatogüxẽẽ i 
ngẽma norü duü̃xü̃gü i nüxü̃ 
ínaṉg̱uxẽẽgüxü̃, rü nüma tátama ngẽma 
norü duü̃xü̃güxü̃ inaxüwemü. 38 —Rü woo 
ngãxü̃cüü ínanguxgu rü e̱xna marü 
jangunechaü̃gu rü nataãẽgü i ngẽma 
coriarü duü̃xü̃gü ega inadauegu i 
ngẽxguma ínanguxgu i norü cori. 39 —Rü 
ngẽxguma chi wüxi ja ĩãrü jora nüxü̃ 
cua̱xgu na nhuxguacü ínanguégaxü̃ i 
ngĩ́ta̱xáxü̃, rü tau chima nape. Rü chi 
nüxna nadau ja napata na tama 
jawãxnaãxü̃ca̱x rü tama na nüxü̃́ 
nangĩ́xü̃ca̱x. 40 —Rü pema rü ta penaxwa̱xe 
na ípememarexü̃. Erü ngürüãchi tama 
nagu íperüxĩnüẽjane tá íchangu i chama i 
Tupana Nane na duü̃xü̃xü̃ chiĩxü̃ 
—nhanagürü ga Ngechuchu. 
 
Wüxi ga duü̃xü̃ ga meã norü coriga 
ĩnüxü̃ rü to ga tama meã norü 
coriga ĩnüxü̃chiga 
(Mt 24.45-51) 
41 Rü jexguma ga Pedru rü 
Ngechuchuna naca rü nhanagürü: —Pa 
Corix, ¿toxca̱xicatama e̱xna nixĩ i nhaã 
ore i cua̱xruü̃ i tomaã nüxü̃ cuixuxü̃, rü 
e̱xna guxü̃ i duü̃xü̃güca̱x jiĩxü̃? 
—nhanagürü. 42 Rü nhanagürü ga Cori 
ga Ngechuchu: —¿Texé tiĩxü̃ ja jíxema 
tümaãrü coriarü duü̃xẽ ja aixcuma 
LUCA 12 
O Novo Testamento na língua ticuna do Brasil, 2da ed. ©2009, Liga Bíblica
189 
janguxẽẽ́xẽ rü meã tümaãẽxü̃ cuáxe? 
¿Tama e̱xna jíxema tiĩxü̃ ja tümaãrü cori 
tüxna ãgaxe na meã nüxna tadauxü̃ca̱x 
rü meã ngoragu tanachibüexẽẽxü̃ca̱x i 
norü duü̃xü̃gü? 43 —Rü tataãẽ ja jíxema 
coriarü duü̃xẽ i ngẽxguma ínanguxgu i 
tümaãrü cori rü tüxü̃ íjangueü̃gu na 
meãma ítanaxüxü̃ i ngẽma puracü i nagu 
tüxü̃ namuxü̃. 44 —Rü aixcuma pemaã 
nüxü̃ chixu rü ngẽma tümaãrü cori rü tá 
guxü̃ma i norü ngẽmaxü̃güarü daruü̃xü̃ 
tá tüxü̃ nixĩxẽẽ. 45-46 —Notürü ngẽxguma 
chi ngẽma duü̃xü̃ nagu rüxĩnügu rü norü 
cori rü tama paxa na ínanguxü̃, rü 
inaxügüãgu na chixri namuãxü̃ i 
natanüxü̃gü i jatüxü̃gü rü ngexü̃gü, rü 
peta naxü̱xgu rü nachibüxgu, rü 
naxaxegu, rü nügü nangãxẽẽgu, rü 
ngürüãchi ngẽma ngunexü̃ rü ngẽma 
ngora i tama nagu ínaṉg̱uxẽẽãxü̃gu tá 
ínangu i norü cori. Rü poraãcüxü̃chi tá 
nanapocu ngẽma duü̃xü̃gü i tama norü 
coriga ĩnüẽxü̃xü̃ napocuexü̃rüü̃. 47 —Rü 
ngẽma coriarü duü̃xü̃ i nüxü̃ cua̱xchiréxü̃ 
na ṯacü nanaxwa̱xexü̃ i norü cori, notürü 
tama nügü ímexẽẽxü̃ rü tama norü 
coriga ĩnüxü̃, rü tá poraãcü nanac̱uaxi. 
48 —Notürü ngẽma coriarü duü̃xü̃ i tama 
nüxü̃ nacuáãcüma chixri norü coriga 
ĩnüxü̃, rü chixexü̃ üxü̃, rü tá íraruwaxüra 
nanac̱uaxi. Rü texé ja Tupana muxü̃ma 
tüxna ãxẽ, rü muxü̃ca̱xtáma tüxna naca. 
Rü texé ja muxü̃na tüxü̃ nadauxẽẽ́xẽ rü 
tá jexeraãcü tüxna naca. 
 
Ngechuchugagu nixĩ i 
jatojexü̃ i duü̃xü̃gü 
 
(Mt 10.34-36) 
49 —Núma chaxũ na nhama i naãnewa 
duü̃xü̃güxü̃ chidauchitanüxẽẽxü̃ca̱x. Rü 
chierü aixcuma marü jadauchitanügu. 
50 —Rü chama rü tá poraãcü ngúxü̃ 
chinge, rü chanaxi̱xãchiãẽ nhu̱xmatáta 
jangu i ngẽma. 51 —Rü tama name i 
nagu perüxĩnüẽ na núma chaxũxü̃ na 
guxü̃ i duü̃xü̃gü rü wüxigu 
naxĩnüẽxü̃ca̱x. Notürü pemaã nüxü̃ 
chixu rü núma chaxũ na chaugagu 
jatojexü̃ca̱x i duü̃xü̃gü. 52 —Erü 
nhaãwena ega wüxi ja ĩpatawa 
nangẽxmagu i wüxime̱ẽ̱xpü̱x i duü̃xü̃gü, 
rü tamaẽ̱xpü̱x tá choxü̃́ najaxõgü rü 
taxre i tama, rü e̱xna taxre tá choxü̃́ 
najaxõgü rü tamaẽ̱xpü̱x i tama. 53 —Rü 
wüxi i papa tá najaxõ rü nane rü 
tãũxü̃táma najaxõ, rü e̱xna nane tá 
najaxõ notürü nanatü i tama. Rü 
ngẽxgumarüü̃ ta wüxi i mama tá ijaxõ 
rü ngĩxãcü rü tãũxü̃táma ijaxõxchãü̃, rü 
e̱xna ngĩxãcü tá ijaxõ rü ngĩẽ rü 
tãũxü̃táma ijaxõxchãü̃. Rü wüxi ja ngĩ̱xẽ 
tá ijaxõ rü ngĩneã̱x rü tãũxü̃táma ijaxõ, 
rü e̱xna ngĩneã̱x tá ijaxõ rü ngĩ̱xẽ rü 
tãũxü̃táma ijaxõ —nhanagürü ga 
Ngechuchu. 
 
Cua̱xruü̃gü i nachiga i 
 
ṯacü tá nangupetüxü̃ 
(Mt 16.1-4; Mr 8.11-13) 
54 Rü Ngechuchu nhanagürü ta nüxü̃ 
ga duü̃xü̃gü: —Ngẽxguma nüxü̃ 
peda̱xgu na naxẽãchianexü̃, rü nagu 
perüxĩnüẽ tá na napuxü̃. Rü aixcuma 
ngẽmaãcü nixĩ. 55 —Rü pema nüxü̃ 
pecua̱x na nhuxãcü penangugüxü̃ ja 
buanecü, rü ngẽmaãcü nüxü̃ pecua̱x rü 
tá na nangu̱xetüxü̃. Rü aixcuma 
ngẽmaãcü nixĩ. 56 —Pa Duü̃xü̃güx, pema 
rü togü i duü̃xü̃güpe̱xewa meã 
pemaxẽneta, notürü peãẽwa rü 
LUCA 12 
O Novo Testamento na língua ticuna do Brasil, 2da ed. ©2009, Liga Bíblica
190 
chixexü̃gu perüxĩnüẽ. Pema nüxü̃ 
pecua̱x na nhuxãcü penangugüxü̃ ega tá 
napuxgu rü e̱xna tá nangu̱xetügu. ¿Rü 
nhuxãcü i nhu̱xma i tama nüxü̃ pecuáxü̃ 
na Tupana jiĩxü̃ ja petanüwa ngucü? 
 
Name nixĩ na curüngüxmüxü̃ 
namaã i curü uwanü 
 
(Mt 5.25-26) 
57 —Rü tü̱xcüü̃ tama nüxü̃ pecuáxchaü̃ 
i ngẽma nama i mexü̃ i Tupana pexü̃́ 
naxwa̱xexü̃ na nagu pexĩxü̃. 58 —Rü 
ngẽxguma chi wüxie wüxi i ngetanüca̱x 
cuxü̃ íxuaxü̃gu rü ãẽ̱xgacüxü̃tawa cuxü̃ 
tagaxgu, rü name nixĩ i namawatama 
tüxü̃ icujarüngüxmüxẽẽ na tama 
ãẽ̱xgacüpe̱xewa cuxü̃ tagaxü̃ca̱x. Erü 
wüxicana na ãẽ̱xgacüxü̃tawa cunguxü̃ 
rü ãẽ̱xgacü tá purichíagüna cuxü̃ namu. 
Rü purichíagü tá cuxü̃ napocu. 59 —Rü 
cumaã nüxü̃ chixu rü ngẽxma 
pocuchicagu tá curüxã̱ũ̱x nhu̱xmatáta 
ngĩxü̃ cuxütanü i gu̱xcü i dĩẽru i nüxü̃́ 
ngĩxü̃ cungetanücü. [Rü aixcuma 
ngẽxgumarüü̃ tá cumaã nanaxü ja 
Tupana ega tama namaã cunamexẽẽ̱xgu 
i curü maxü̃ —nhanagürü ga 
Ngechuchu.] 
 
Wüxi i mexü̃ nixĩ na nüxü̃ rüxoexü̃ i 
tacüma i chixexü̃ 
 
13
  
1 Rü jexgumatama 
Ngechuchuxü̃tawa nangugü ga 
nhuxre ga duü̃xü̃gü. Rü Ngechuchumaã 
nüxü̃ nixugü ga na nhuxãcü ãẽ̱xgacü ga 
Piratu namuxü̃ ga norü churaragü na 
nadaiãxü̃ca̱x ga nhuxre ga jatügü ga 
Gariréaanecü̱̃ã̱x ga jexguma jema jatügü 
rü Tupanaca̱x carneru nadaixgu tupauca 
ga taxü̃newa. 2 Rü Ngechuchu nüxna 
naca rü nhanagürü nüxü̃: —¿Pema nagu 
perüxĩnüẽgu rü jemaãcü nüxü̃ 
nangupetü ga jema jatügü, jerü jema 
togü ga Gariréaanecü̱̃ã̱xãrü jexera 
nipecaduã̱xgü? 3 —Pemaã nüxü̃ chixu rü 
tama nixĩ. Rü ngẽxguma chi pema rü 
tama nüxü̃ perüxoegu i pecüma i 
chixexü̃, rü guxãma i pema rü tá ta 
ipejarütauxe. 4 —¿Rü e̱xna pema nagu 
perüxĩnüẽgu rü guxü̃ ga 
Jerucharéü̃cü̱̃ã̱xãrü jexera nipecaduã̱xgü 
ga jema 18 ga jatügü ga juexü̃ ga 
jexguma Chiruéwa jexmaxü̃ ga 
dauxü̃taechica naẽ́tü rüngutaü̃gu? 
5 —Pemaã nüxü̃ chixu rü tama nixĩ. Rü 
ngẽxguma chi pema rü tama nüxü̃ 
perüxoegu i pecüma i chixexü̃, rü 
guxãma i pema rü tá ta ipejarütauxe 
—nhanagürü ga Ngechuchu. 
 
Cua̱xruü̃ ga Nanetü ga figuera ga 
ngearü õṍxü̃gu ixuxü̃ 
6 Rü jexguma ga Ngechuchu rü wüxi 
ga ore ga cua̱xruü̃wa namaã nüxü̃ nixu 
na nhuxãcü jaxna duü̃xü̃gümaã, 
naxĩnüxü̃, rü nhanagürü: —Wüxi ga jatü 
nüxü̃́ najexma ga wüxi ga nanetü ga 
figuera ga norü naãnegu natoxü̃. Rü 
ínajadau rü ngoxi naxõṍ, notürü 
taxuü̃ma ga norü oxü̃ inajangau. 7 —Rü 
jemaca̱x jema norü duü̃xü̃ ga norü 
naãnena dauxü̃xü̃ nhanagürü: 
“Dücax, tamaẽ̱xpü̱x ja taunecü 
guxü̃guma íchajadauxü̃ i nhaã nanetü, rü 
taguma naxo. Rü ngẽmaca̱x chanaxwa̱xe 
na cujadaxüchixü̃ na tama notüca̱xma 
nuã naãnewa naxíaneã̱xü̃ca̱x”, 
nhanagürü nüxü̃. 8 —Notürü ga jema 
norü duü̃xü̃ ga norü naãnena dauxü̃, rü 
norü corixü̃ nangãxü̃, rü nhanagürü: 
LUCA 12 
,  
13 
O Novo Testamento na língua ticuna do Brasil, 2da ed. ©2009, Liga Bíblica
191 
“Pa Corix, ¡nüẽ́tama dama 
taunecüxicatama nangẽma̱x! Rü tá 
chanaxaimüãnepǘne rü 
waxmüãnexü̃maã tá chanagüpǘne. 
9 —Rü bexmana ngẽxguma rü tá naxo. 
Notürü ngẽxguma tãũxü̃táma naxo̱xgu 
rü tá chajadaxüchi”, nhanagürü. 
 
Ngechuchu rü ngü̃xchigaarü 
ngunexü̃gu ngĩxca̱x najataanexẽẽ 
ga wüxi ga ngecü ga püca̱xwecü 
10 Rü wüxi ga ngü̃xchigaarü 
ngunexü̃gu rü Ngechuchu nangu̱xẽẽtae 
ga wüxi ga ngutaque̱xepataü̃wa. 11 Rü 
jéma ijexma ga wüxi ga ngecü ga 18 ga 
taunecü iḏaawecü. Rü ipüca̱xwe jerü 
wüxi ga ṉg̱oxo ngĩxü̃ napüca̱xwexẽẽ, rü 
taxuacüma ijarüwe̱xãchi. 12 Rü jexguma 
Ngechuchu ngĩxü̃ da̱xgu rü ngĩxca̱x 
naca, rü nhanagürü ngĩxü̃: —Pa Ngecüx, 
nhu̱xma rü marü cuxca̱x nitaane i curü 
ḏaawewa —nhanagürü. 13 Rü jexguma 
rü ngĩxü̃ ningõgü, rü jexgumatama 
ijarüwe̱xãchametümüxü̃, rü inaxügü ga 
Tupanaxü̃ na jacua̱xüü̃xü̃. 14 Notürü 
jema ngutaque̱xepataü̃ãrü ãẽ̱xgacü rü 
nanu, jerü Ngechuchu rü ngü̃xchigaarü 
ngunexü̃gu ngĩxü̃ narümexẽẽ ga jema 
nge. Rü jemaca̱x ga jema ãẽ̱xgacü rü 
nhanagürü duü̃xü̃güxü̃: —Nangẽxma i 6 
i ngunexü̃ i nagu namexü̃ na 
ipuracüexü̃. Rü ngẽma ngunexü̃gügu 
nixĩ i namexü̃ na nuã pexĩxü̃ na pegü 
pejarümexẽẽgüxü̃ca̱x rü tama i 
ngü̃xchigaarü ngunexü̃gu —nhanagürü. 
15 Rü jexguma ga Cori ga Ngechuchu rü 
nanangãxü̃, rü nhanagürü: —Pa 
Duü̃xü̃güx, pema rü togü i 
duü̃xü̃güpe̱xewa meã pemaxẽneta, 
notürü peãẽwa rü chixexü̃gu perüxĩnüẽ. 
¿Tama e̱xna guxã i pema rü 
ngü̃xchigaarü ngunexü̃gu pejawẽxü̃ i 
perü woca rü e̱xna perü cowaru na 
pejaxaxexẽẽgüxü̃ca̱x? 16 —Rü nhaã 
ngecü rü Abrã́ũtanüxü̃ ijixĩ, rü Chataná 
rü 18 ja taunecü ngĩxü̃ nachixexẽẽ 
namaã i nhaã ḏaawe. ¿Rü taux e̱xna i 
namexü̃ na ngĩxca̱x chajataanexẽẽxü̃ i 
ngü̃xchigaarü ngunexü̃gu? —nhanagürü. 
17 Rü jexguma jema nhaxgu ga 
Ngechuchu, rü guxü̃ma ga norü 
uwanügü rü poraãcü naxãneẽ. Notürü 
guxü̃ma ga togü ga duü̃xü̃gü rü 
nataãẽgü ga jexguma nüxü̃ nadaugügu 
ga jema mexü̃gü ga Ngechuchu üxü̃. 
 
Cua̱xruü̃ ga motachachiregu ixuxü̃ 
(Mt 13.31-32; Mr 4.30-32) 
18 Rü nhanagürü ga Ngechuchu: 
—¿Nhuxãcü nixĩ i ãẽ̱xgacü na jiĩxü̃ ja 
Tupana, rü nanhuxraü̃xü̃ i nüma 
ãẽ̱xgacü íjiĩxü̃wa? ¿Rü ṯacügu tá 
chanangu? 19 —Maneca wüxi ja 
motachachire ja wüxi ja jatü naãnegu 
toxü̃nerüü̃ nixĩ. Rü woo 
naxíraxüchichire̱x ja naxchire notürü 
narüxü, rü naja nhu̱xmata wüxi i nanetü 
i taetaxü̃ nixĩ. Rü ngẽmaca̱x i werigü rü 
natanügu nixüachiãü̃ —nhanagürü. 
 
Cua̱xruü̃ ga põũãrü 
 
puxẽẽruü̃gu ixuxü̃ 
(Mt 13.33) 
20 Rü nhanagürü ta ga Ngechuchu: 
—¿Nhuxãcü nixĩ i Tupana ãẽ̱xgacü 
íixĩxü̃wa? ¿Rü ṯacügu tá chanangu? 
21 —Rü põũãrü puxẽẽruü̃rüü̃ nixĩ na 
guxü̃wama nanguxü̃. Erü wüxi i ngecü 
rü íraxü̃tama i põũãrü puxẽẽruü̃maã 
inaxüéü̃ i taxü̃ i ngĩrü põũchara. Rü 
LUCA 13 
O Novo Testamento na língua ticuna do Brasil, 2da ed. ©2009, Liga Bíblica
192 
ngẽma põũãrü puxẽẽruü̃ rü woo naxíra 
rü najapuxẽẽ i guxü̃ma i ngĩrü põũchara 
—nhanagürü ga Ngechuchu. 
 
Ĩã̱x i íraxü̃chiga 
(Mt 7.13-14, 21-23) 
22 Rü inixũchigü ga Ngechuchu ga 
Jerucharéü̃wa na naxũxü̃. Rü jexguma 
namagu jaxũxgu rü ĩãnegüwa rü 
ĩãnexãcügüwa nixüpetüchigü, rü jéma 
najangúexẽẽtanü ga duü̃xü̃gü. 23 Rü 
wüxi ga duü̃xü̃ nüxna naca rü 
nhanagürü: —Pa Corix ¿noxretátama 
nixĩ i ngẽma najauxgüxü̃ i maxü̃ i 
taguma gúxü̃? —nhanagürü. Rü nüma 
ga Ngechuchu nanangãxü̃, rü 
nhanagürü: 24 —Dauxü̃guxü̃ i naãneãrü 
ĩã̱x rü naxíraxü̃chi. ¡Rü paxa naxca̱x 
pedau na nawa peichocuxü̃ca̱x! Erü 
pemaã nüxü̃ chixu rü muxũchixü̃ma i 
duü̃xü̃gü tá nüxü̃́ nangúchaü̃ na nawa 
jachocuxü̃, notürü tãũxü̃táma nawa 
nichocu. 25 —Erü ngẽxguma ĩãrü jora 
marü nawãxtagu i ĩã̱x, rü pema i 
düxétüwa ngẽxmagüxe rü tá 
penatutuã́ü̃. Rü nhaperügügü tá: 
“Pa Corix, ¡paxa toxca̱x jawãxna i 
ĩã̱x!” nhaperügügü tá. Notürü nüma i 
cori rü tá pexü̃ nangãxü̃, rü nhanagürü 
tá: 
“Tama pexü̃ chacua̱x na ngextácü̱̃ã̱x 
peixĩgüxü̃”, nhanagürü tá pexü̃. 26 —Rü 
ngẽxguma rü tá nhaperügügü nüxü̃: 
“Cumaãchire̱x wüxiwa tachibüe rü 
taxaxegü. Rü toxü̃ cungúexẽẽ ga torü 
ĩãnemaü̃güwa”, nhaperügügü tá. 
27 —Notürü nüma rü tá pexü̃ nangãxü̃ rü 
nhanagürü tá: “Marü pemaã nüxü̃ chixu 
rü tama pexü̃ chacua̱x na ngextácü̱̃ã̱xgü 
peixĩgüxü̃. ¡Rü ípeixĩ i nuã chauxü̃tawa i 
guxãma i pemax, Pa Chixri Maxẽxü̃x!” 
nhanagürü tá. 28 —Rü ngẽ́ma tá 
pexauxe, rü tá peixü̃́xchapütagü i 
ngẽxguma nüxü̃ peda̱xgu i Abrã́ũ rü 
Isaqui rü Jacú rü guxü̃ma i Tupanaãrü 
orearü uruü̃gü na Tupana ãẽ̱xgacü 
íixĩxü̃wa na nangẽxmagüxü̃ rü pema rü 
nüxna na ípewoxü̃xü̃. 29 —Erü 
guxü̃watáma ne naxĩ i duü̃xü̃gü. Rü 
Tupana ãẽ̱xgacü íixĩxü̃wa tá 
nangẽxmagü. Rü ngẽ́ma tá narütogü na 
ngẽ́ma nachibüexü̃ca̱x. 30 —Rü tá 
nangẽxma i nümaxü̃ i nhama i naãnewa 
duü̃xü̃gü nüxü̃ oexü̃, notürü dauxü̃guxü̃ 
i naãnewa rü Tupana tá wixpe̱xewa 
nanaxügüxẽẽ. Rü tá nangẽxma i 
nümaxü̃ i nhama i naãnewa duü̃xü̃gü 
nüxü̃ icua̱xüü̃güxü̃, notürü dauxü̃guxü̃ i 
naãnewa rü Tupana rü tá wixweama 
nanaxügüxẽẽ —nhanagürü ga 
Ngechuchu. 
 
Ngechuchu rü Jerucharéü̃cü̱̃ã̱x ga 
duü̃xü̃güca̱x naxaxu 
 
(Mt 23.37-39) 
31 Rü jematama ga ngunexü̃gu rü 
Ngechuchuxü̃tawa nangugü ga nhuxre 
ga Parichéugü. Rü nhanagürügü 
Ngechuchuxü̃: —¡Íixũ i nuã! Erü 
ãẽ̱xgacü ja Erudi rü cuxü̃ nima̱xéga 
—nhanagürügü. 32 Notürü nüma ga 
Ngechuchu nanangãxü̃ rü nhanagürü: 
—¡Naxü̃tawa pexĩ i ngẽma jatü i nüxü̃ 
cua̱xü̃chixü̃ na nhuxãcü duü̃xü̃güxü̃ 
nawomüxẽẽxü̃, rü namaã nüxü̃ peixu rü 
nhu̱xma rü moxü̃ rü tá íchanawoxü̃ i 
ṉg̱oxogü, rü tá chanameẽxẽẽ i ngẽma 
duü̃xü̃gü i iḏaaweexü̃, rü pa̱xmaãcü tá 
chanagu̱xẽẽ! 33 —Notürü chanaxwa̱xe i 
ichixũchigü i nhu̱xma rü moxü̃ rü 
LUCA 13 
O Novo Testamento na língua ticuna do Brasil, 2da ed. ©2009, Liga Bíblica
193 
paxmaãcü nhu̱xmatáta Jerucharéü̃wa 
changu. Erü Jerucharéü̃gu nixĩ i na 
najuexü̃ i guxü̃ma i Tupanaãrü orearü 
uruü̃gü. 34 —Rü dücax, Pa 
Jerücharéü̃cü̱̃ã̱x, pema pejadaietanü i 
Tupanaãrü orearü uruü̃gü, rü nutamaã 
ípenamuxũchigü i Tupanaãrü orearü 
ngeruü̃gü i pexca̱x núma namugüxü̃. Rü 
nhuxree̱xpü̱xcüna wüxigu chaugüxü̃tagu 
pexü̃ chanutaque̱xexẽẽchaü̃, nhama 
wüxi i ota ja naxãcüã̱x nügütüü̃gu tüxü̃ 
nutaque̱xexü̃rüü̃. Notürü pema rü tama 
penaxwa̱xe. 35 —Dücax i nhu̱xma ja perü 
ĩãne, rü Tupana tá ínanata̱x. Rü pemaã 
nüxü̃ chixu rü tãũxü̃táma wena choxü̃ 
pedau nhu̱xmatáta dauxü̃guxü̃ i 
naãnewa ne chaxũ. Rü ngẽxguma rü tá 
choxü̃ pedau rü tá nhaperügügü: 
“Namexẽchi nixĩ ja jima Cori ja 
Tupana núma namucü”, nhaperügügü tá 
—nhanagürü ga Ngechuchu. 
 
Ngechuchu rü naxca̱x najataanexẽẽ 
ga wüxi ga jatü ga rüchaxünexü̃ 
 
14
  
1 Rü wüxi ga ngü̃xchigaarü 
ngunexü̃gu rü Ngechuchu rü 
wüxi ga Parichéupatawa najachibü. Rü 
jéma najexmagü ga togü ga Parichéugü 
ga jéma bexma Ngechuchuxü̃ ngugüexü̃. 
2 Rü jéma najexma ta ga wüxi ga jatü ga 
iḏaawexü̃ ga rüchaxünexü̃. 3 Rü jexguma 
ga Ngechuchu rü jema ngúexẽẽruü̃gü ga 
Muĩséarü mugüwa ngu̱xẽẽtaegüxü̃na rü 
Parichéugüna naca, rü nhanagürü: 
—¿Tama penachu̱xuxü̃ ega 
ngü̃xchigaarü ngunexü̃gu 
chanamexẽẽ̱xgu i wüxi i iḏaawexü̃? 
—nhanagürü. 4 Notürü ga nümagü rü 
nangea̱xgümare. Rü jexguma ga 
Ngechuchu rü naxme̱xgu najajauxãchi 
ga jema iḏaawexü̃, rü nanamexẽẽ. Rü 
namaã nüxü̃ nixu ga na íjaxũxü̃ca̱x. 5 Rü 
Ngechuchu rü nhanagürü Parichéugüxü̃: 
—¿Texé i pema i ngẽxguma perü 
cowaru rü e̱xna perü woca puchugu 
nagoxgu, rü taux e̱xna i ngẽxgumatama 
ípejadauxü̃ rü ípejatúãchixü̃ i woo 
ngü̃xchigaarü ngunexü̃gu? —nhanagürü. 
6 Rü nümagü rü taxuü̃maãma 
nanangãxü̃gü. 
 
Duü̃xü̃gü ga ngĩgüarü petawa 
nüxna naxugüxü̃chiga 
7 Rü jexguma mechawa natogüchaü̃gu 
ga jema nüxna naxugüxü̃, rü Ngechuchu 
nüxü̃ nadau na wüxichigü rü ĩãrü 
joraxü̃tawaxü̃chi natoxchaü̃xü̃. Rü 
jexguma jemaxü̃ nada̱xgu rü 
najaxucu̱xẽgü, rü nhanagürü: 
8 —Ngẽxguma texé cuxna uxgu i wüxi i 
ngĩgüarü petawa, rü tama name i 
petaarü joraxü̃tawaxü̃chi üxü̃ i 
naxma̱xwewa cujarüto. Erü jixcüra 
ngürüãchi tá ínangu i to i nüxna naxuxü̃ 
i curü jexeraxü̃chi ixĩxü̃. 9 —Rü ngẽma 
petaarü jora i pexna uxü̃, rü tá cumaã 
nüxü̃ najarüxu na icuchixü̃ca̱x i ngẽma 
nachicawa na ngẽ́ma natoxẽẽãxü̃ca̱x i 
ngẽma to i curü jexera ixĩxü̃. Rü 
ngẽxguma i cuma rü poraãcü 
cuxãneãcüma rü nawa ijacuáxü̃ i 
naxma̱xwewa tá cujarüto. 10 —Rü 
narümemaẽ ega texé cuxna uxgu, rü 
nawa ijacuáxü̃ i naxma̱xwewa curüto. 
Rü ngẽxguma i ngẽma petaarü jora i 
cuxna uxü̃ rü nhanagürü tá cuxü̃: 
“Pa Chamücüx, ¡nuã chauxü̃tawa 
jarüto!” nhanagürü tá cuxü̃. Rü 
ngẽmaãcü ngẽma petaarü jora rü wüxi i 
mexü̃ tá cumaã naxü nape̱xewa i 
LUCA 13 
,  
14 
O Novo Testamento na língua ticuna do Brasil, 2da ed. ©2009, Liga Bíblica
194 
guxü̃ma i duü̃xü̃gü i nüxna naxuxü̃ i 
cumaã ngẽ́ma rütogüxü̃. 11 —Erü texé ja 
tügü írütaxe rü Tupana tá tüxü̃ 
naxãnexẽẽ. Notürü texé ja tügü 
írüxíraxe rü Tupana tá tüxü̃ nicua̱xüü̃ 
—nhanagürü ga Ngechuchu. 12 Rü 
nhanagürü ta ga Ngechuchu nüxü̃ ga 
jema jatü ga nüxna uxü̃: —Rü 
ngẽxguma wüxi i õnaca̱x rü e̱xna 
petaca̱x texéna cuxuxchaü̃gu, rü tama 
name i nüxna cuxu i cumücügü, rü bai i 
cueneẽgü, rü bai i cutanüxü̃gü, rü bai i 
curü ngaicamagu pegüxü̃ i duü̃xü̃gü i 
dĩẽruã̱xgüxü̃. Erü nümagü rü tá nüxĩ 
cuxna naxugüe, rü ngẽmaãcü tá cuxü̃́ 
nanaxütanügü. 13 —Notürü ngẽxguma 
wüxi i peta cuxü̱xgu, rü narümemaẽ 
nixĩ i nüxna cuxu i duü̃xü̃gü i ngearü 
dĩẽruã̱xgüxü̃, rü duü̃xü̃gü i 
taxucürüwama puracüexü̃, rü ngẽma 
ichixeparagüxü̃, rü ngẽma 
ingexetügüxü̃. 14 —Rü tá cutaãẽxü̃chi i 
ngẽxguma erü nümagü rü taxucürüwa 
cuxü̃́ nanaxütanügü. Notürü tá cunajaxu 
i curü natanü i ngẽxguma wena 
namaxẽgu i Tupanaãrü duü̃xü̃gü i mexü̃ 
—nhanagürü. 
 
Cua̱xruü̃ ga õna ga taxü̃gu ixuxü̃ 
(Mt 22.1-10) 
15 Rü jexguma jemaxü̃ naxĩnügu ga 
wüxi ga jatü ga mechawa rütoxü̃ rü 
Ngechuchuxü̃ nhanagürü: —Rü tataãẽ 
ja jíxema Tupana ãẽ̱xgacü íixĩxü̃wa 
chibüxe —nhanagürü. 16 Rü jexguma ga 
Ngechuchu rü nhanagürü nüxü̃: —Wüxi 
ga jatü nanaxü ga wüxi ga õna ga taxü̃. 
Rü norü duü̃xü̃xü̃ namu na nüxna 
jaxuxü̃ca̱x ga muxü̃ma ga duü̃xü̃gü. 
17 —Rü jexguma marü namexgu ga norü 
õna, rü wena norü duü̃xü̃xü̃ namu na 
jema duü̃xü̃gü ga marü nüxna 
naxugüxü̃maã nüxü̃ na janaxuxü̃ca̱x ga 
marü na namemarexü̃ ga norü õna, rü 
paxa jéma na naxĩxü̃ca̱x. 18 —Notürü 
guxü̃ma ga jema nüxna naxugüxü̃, rü 
inanaxügü ga nügü na ínaxuegüxü̃. Rü 
jema nüxĩra nüxna naxu rü nhanagürü: 
“Ngexwacaxtama naxca̱x chataxe i 
wüxi i naãne. Rü paxa tá íchajadau. ¡Rü 
namaã nüxü̃ ixu i cori rü taxucürüwama 
ngẽ́ma chaxũ!” nhanagürü. 19 —Rü ga 
jema to rü nhanagürü: 
“10 i wocagü i puracüruü̃ca̱x chataxe, 
rü tá ngẽmaxü̃ chajaxü. ¡Rü namaxã 
nüxü̃ ixu i cori rü taxucürüwama ngẽ́ma 
chaxũ!” nhanagürü. 20 —Rü ga to rü 
nhanagürü: 
“Ngexwacaxtama chaxãma̱x rü 
ngẽmaca̱x taxucürüwama ngẽ́ma 
chaxũ”, nhanagürü. 21 —Rü jexguma 
nataegugu ga jema coriarü duü̃xü̃, rü 
norü corimaã nüxü̃ nixu ga guxü̃ma ga 
jema ore. Rü jexguma ga norü cori rü 
nanu, rü nhanagürü nüxü̃ ga norü 
duü̃xü̃: 
“¡Paxa ngẽ́ma ĩãnemaü̃güwa rü 
ĩãnemaü̃ãcügüwa naxũ, rü nuã nagagü i 
ngẽma duü̃xü̃gü i ngearü dĩẽruã̱xgüxü̃, 
rü ngẽma duü̃xü̃gü i taxucürüwama 
puracüexü̃, rü ngẽma ichixeparagüxü̃, 
rü ngẽma ingexetügüxü̃!” nhanagürü. 
22 —Rü jixcamaxü̃ra ga jema norü cori 
namaã nüxü̃ ixuxü̃ naxü̱xguwena rü 
jema norü duü̃xü̃ nhanagürü nüxü̃: 
“Pa Corix, marü chanaxü i ngẽma 
chamaã nüxü̃ cuixuxü̃rüü̃, notürü 
naxãchicaaneãmatama i nuã cupatawa”, 
nhanagürü. 23 —Rü jexguma ga norü 
cori rü nhanagürü nüxü̃: 
LUCA 14 
O Novo Testamento na língua ticuna do Brasil, 2da ed. ©2009, Liga Bíblica
195 
“¡Paxa ngẽ́ma dauxchitamaü̃ i 
taxü̃güwa rü dauxchitamaü̃ i íraxü̃güwa 
naxũ, rü nuã nagagü i togü i duü̃xü̃gü 
na nuxã chapatagu nachocuxü̃ca̱x, rü 
ngẽmaãcü na naxããcuxü̃ca̱x ja daa 
chapata! 24 Erü pemaã nüxü̃ chixu rü 
taxuü̃ma ga jema nüxĩra nüxna chaxuxü̃ 
rü nuã chorü õnawa tá nachibüe”, 
nhanagürü. 
 
Tama natauxcha na 
 
Cristuwe rüxũxü̃ 
(Mt 10.37-38) 
25 Rü muxũchixü̃ma ga duü̃xü̃gü 
Ngechuchuwe narüxĩ. Rü nadauegu ga 
Ngechuchu, rü nhanagürü nüxü̃: 26 —Rü 
ngẽxguma texé chawe rüxũxchaü̃gu, rü 
tanaxwa̱xe i choxü̃ tangechaü̃ 
tümanatüarü jexera, rü tümaẽãrü jexera, 
rü tümama̱xãrü jexera, rü 
tümaxãcügüarü jexera, rü 
tümaẽneẽgüarü jexera, rü 
tümaẽja̱xgüarü jexera, rü tümaãrü 
maxü̃ãrü jexera rü ta. Rü ngẽxguma 
tama ngẽmaãcü choxü̃ tangechaü̃gu rü 
taxucürüwama aixcuma chorü ngúexü̃ 
tixĩ. 27 —Rü jíxema tama naxwa̱xexẽ na 
chaugagu ngúxü̃ tingeãcüma chawe 
tarüxũxü̃, rü taxucürüwama chorü 
ngúexü̃ tixĩ. 28 —Rü ngẽxguma chi 
wüxie i petanüwa rü wüxi ja ĩpata ja 
taxü̃ne taxüxchaü̃gu, ¿rü tama e̱xna i 
noxri i tanangugüxiraxü̃ na nhuxre i 
dĩẽru tá nagu ngĩxü̃ ítatáxü̃? Rü 
ngẽmawa nüxü̃ tacua̱x rü marü tüxü̃́ 
ijangu i ngẽma tümaãrü dĩẽru i tüxü̃́ 
ngẽxmacü na tajanguxẽẽxü̃ca̱x ja jima ĩ. 
29 —Erü ngẽxguma chi tama meã 
tanangugügu i tümaãrü dĩẽru na 
nhuxregu tá naxãtanüxü̃ ja jima ĩ, rü 
norü caxtaxica chi itapugügu rü jixcüra 
rü taxucürüwa chi tanagu̱xẽẽgu i ngẽma 
puracü, rü guxü̃ma i duü̃xü̃gü i nüxü̃ 
daugüxü̃ i ngẽma tümaãrü puracü rü tá 
tüxü̃ nacugüe. 30 —Rü nhanagürügü tá: 
“Ngẽma jatü inanaxügü na 
naxüpataxü̃, notürü taxucürüwama 
najanguxẽẽ”, nhanagürügü tá. 31 —Rü 
ngẽxguma wüxi i nachiü̃ãneãrü ãẽ̱xgacü 
rü to i nachiü̃ãneãrü ãẽ̱xgacümaã nügü 
nadaixchaü̃gu, ¿rü tama e̱xna i noxri 
inangugüãxü̃ rü ngoxi 10,000 i 
churaragü rü jangu na nügü nadaixü̃ca̱x 
namaã i norü uwanü i 20,000 i 
churaragü nüxü̃́ ngẽxmaxü̃? 32 —Rü 
ngẽxguma nangugüãgu na tama janguxü̃ 
i norü churaragü rü, ¿taux e̱xna i 
ngẽxguma jaxü̃wa nangẽxmagutama i 
norü uwanü, rü naxü̃tawa namugüãxü̃ i 
norü orearü ngeruü̃gü, rü namaã nüxü̃ 
na janaxugüexü̃ca̱x na nügümaã 
nangüxmüẽxü̃? 33 —Rü ngẽxgumarüü̃ tá 
ta nixĩ i pemax, erü ngẽxguma 
ngexerüxǘxe i petanüwa tama ngẽ́ma 
tanawogügu i guxü̃ma i tüxü̃́ ngẽxmaxü̃ 
na chawe tarüxũxü̃ca̱x, rü 
taxucürüwama aixcuma chorü ngúexü̃ 
tixĩ. 
 
Ngẽxguma nangeacagu ja jucüra rü 
taxuwama name 
 
(Mt 5.13; Mr 9.50) 
34 —Pema rü nhama jucürarüü̃ peixĩgü 
i nhama i naãnewa, erü jima jucüra rü 
õna na namexẽẽxü̃rüü̃ rü pema rü 
nhama i naãnecü̱̃ã̱x i duü̃xü̃gütanüwa rü 
norü mexẽẽruü̃ peixĩgü. Name ja jucüra. 
Notürü ngẽxguma chi nangeacagu, ¿rü 
nhuxãcü tá wenaxãrü naxããca? 35 —Rü 
taxuwama name. Rü woo waixü̃müãrü 
LUCA 14 
O Novo Testamento na língua ticuna do Brasil, 2da ed. ©2009, Liga Bíblica
196 
waxmüãnexẽẽruü̃ca̱x rü tama name. Rü 
ítanata̱xmare. Rü jíxema aixcuma 
ãchi̱xẽ́xẽ, ¡rü name nixĩ i nagu tarüxĩnüẽ 
i nhaã ore! —nhanagürü. 
 
Cua̱xruü̃ ga Carneru ga 
ijarütaxuxü̃gu ixuxü̃ 
(Mt 18.10-14) 
 
15
  
1 Rü guxü̃ma ga jema jatügü ga 
Romaãrü ãẽ̱xgacüca̱x dĩẽru 
ngĩxü̃ ideetanüxü̃, rü togü ga duü̃xü̃gü 
ga pecaduã̱xgüxü̃, rü Ngechuchuca̱x 
naxĩ na ijanaxĩnüẽxü̃ca̱x ga norü ore. 
2 Rü jemaca̱x ga Parichéugü rü 
ngúexẽẽruü̃gü ga Muĩséarü mugüwa 
ngu̱xẽẽtaegüxü̃, rü Ngechuchuxü̃ 
nixugüe, rü nhanagürügü: —Nhaã jatü 
rü norü me nixĩ i pecaduã̱xgüxü̃maã na 
naxãmücüxü̃, rü namaã na nachibüxü̃ 
—nhanagürügü. 3 Rü jexguma ga 
Ngechuchu rü nhaã ore ga cua̱xruü̃xü̃ 
namaã nixu, rü nhanagürü: 4 —¿Texé i 
petanüwa rü ngẽxguma tüxü̃́ 
nangẽxmagu i 100 i tümaãrü carnerugü 
rü wüxi tüxü̃́ ijarütau̱xgu, rü taux e̱xna i 
nachitaü̃wa tanawogüxü̃ i ngẽma 99, rü 
naxca̱x tajadauxü̃ i ngẽma tüxü̃́ 
ijarütaxuxü̃ nhu̱xmata nüxü̃ itajangau? 
5 —Rü ngẽxguma nüxü̃ itajanga̱u̱xgu rü 
taãẽãcüma tügüãtügu tajagaxü̃. 6 —Rü 
ngẽxguma tümapatawa tanguxgu, rü 
tanangutaque̱xexẽẽ i tümamücügü, rü 
duü̃xü̃gü i tümaãrü ngaicamagu pegüxü̃, 
rü nhatagüxü̃ nüxü̃: 
“¡Wüxigu chamaã petaãẽgü, Pa 
Chamücügüx! Erü marü nüxü̃ 
ichajangau i ngẽma chorü carneru ga 
ijarütaxuxü̃”, nhatagüxü̃ nüxü̃. 7 —Rü 
pemaã nüxü̃ chixu rü ngẽxgumarüü̃ ta 
nataãẽgü i dauxü̃cü̱̃ã̱x i ngẽxguma 
nangẽxmagu i 99 i duü̃xü̃gü i mexü̃gü i 
marü Tupanaãrü ixĩgüxü̃, notürü 
jexeraãcü nataãẽgü i ngẽxguma wüxi i 
duü̃xü̃ i pecaduã́xü̃ nüxü̃ rüxo̱xgu i 
nacüma i chixexü̃ rü Tupanaãxü̃́ 
jaxõõgu —nhanagürü. 
 
Cua̱xruü̃ ga dĩẽru ga 
ijarütau̱xcügu ixuxü̃ 
8 Rü Ngechuchu rü wüxi ga to ga 
cua̱xruü̃xü̃ nixu, rü nhanagürü: 
—Ngẽxguma chi wüxi i ngecüaxü̃́ 
nangẽxmagu i 10 tachinü i dĩẽru, rü wüxi 
ngĩxü̃́ ijarütau̱xgu, ¿rü taux e̱xna i omüwa 
nangixichiãxü̃ rü nabixichiãxü̃ ja ngĩpata, 
rü meãma ngĩxca̱x nadauxü̃ nhu̱xmata 
ngĩxü̃ ijangau? 9 —Rü ngẽxguma ngĩxü̃ 
ijangaxgu, rü inangutaque̱xexẽẽ i 
ngĩmücügü i ngexü̃gü rü ngĩtanüxü̃gü i 
ngĩrü ngaicamagu pegüxü̃, rü ngĩxü̃ nüxü̃: 
“¡Wüxigu chamaã petaãẽgü, Pa 
Chamücügüx! Erü marü ngĩxü̃ 
ichajangau i ngẽma chorü dĩẽru ga 
ijarütau̱xchire̱xcü”, ngĩxü̃. 10 —Rü 
pemaã nüxü̃ chixu rü ngẽxgumarüü̃ ta 
nataãẽgü i dauxü̃cü̱̃ã̱x i Tupanaãrü 
orearü ngeruü̃gü i ngẽxguma wüxi i 
duü̃xü̃ i pecaduã́xü̃ nüxü̃ rüxo̱xgu i 
nacüma i chixexü̃ rü Tupanaãxü̃́ 
jaxõõgu —nhanagürü ga Ngechuchu. 
 
Ore ga cua̱xruü̃ ga wüxi ga 
ngextü̱xücü ga nanatüna 
 
ixũcügu ixuxü̃ 
11 Rü nhanagürü ta ga Ngechuchu: 
—Najexma ga wüxi ga jatü ga taxre ga 
nane nüxü̃́ jexmacü. 12 —Rü guma 
rübumaẽcü, rü nanatüxü̃ nhanagürü: 
“Pa Pa, ¡choxna naxã i ngẽma curü 
ngẽmaxü̃gü i choxna üxü̃!” nhanagürü. 
LUCA 14 
,  
15 
O Novo Testamento na língua ticuna do Brasil, 2da ed. ©2009, Liga Bíblica
197 
Rü jexguma ga nanatü rü jema taxre ga 
nanemaã najatoje ga norü jemaxü̃gü. 
13 —Rü nhuxre ga ngunexü̃guwena rü 
guma nane ga rübumaẽcü rü 
nananutaque̱xe ga guxü̃ma ga norü 
jemaxü̃gü rü namaã nataxe. Rü jema 
dĩẽrumaã rü to ga nachiü̃ãnewa naxũ. 
Rü chixri jéma namaxü̃, rü jemaãcü 
ngĩxü̃ nagu̱xẽẽ ga gu̱xcüma ga norü 
dĩẽru. 14 —Notürü jexguma marü ngĩxü̃ 
nagu̱xẽẽguwena ga gu̱xcüma ga norü 
dĩẽru, rü poraãcü nataxu ga õna ga 
jema nachiü̃ãnewa. Rü jemaca̱x ga 
guma ngextü̱xücü rü inanaxügü ga taija 
nüxü̃́ na ngúxü̃. 15 —Rü jexguma rü norü 
puracüca̱x nadau naxü̃tagu ga wüxi ga 
jatü ga jema nachiü̃ãnecü̱̃ã̱x. Rü nüma 
ga jema jatü rü norü naãnewa nanamu 
na jéma norü cuchigüna jadauxü̃ca̱x. 
16 —Rü düxwa nüxü̃́ nachi̱xéga ga jema 
cuchametümü, jerü poraãcü 
nataijaxü̃chi. Notürü taxúema õna 
nüxna taxã. 17 —Rü jexguma naãẽwa 
nagu narüxĩnü, rü nhanagürü: 
“¿Nhuxre i chaunatüarü puracütanüxü̃ 
rü nüxü̃́ nangẽxma i õna rü nüxü̃́ 
ínajaxü? Rü chama i nuã rü taijamaã tá 
nuxma chaju. 18 —Rü chaunatüca̱x tá 
chataegu, rü nhachagürü tá tüxü̃: ‘Pa 
Papa, marü chixexü̃ Tupanamaã chaxü 
rü cumaã rü ta. 19 —Rü tama marü 
chame na Chaune, nhacuxü̃ choxü̃. ¡Rü 
wüxi i curü puracütanüxü̃xü̃ choxü̃ 
ixĩxẽẽ!’ nhacharügü tá tüxü̃ ja 
chaunatü”, nhanagürü. 20 —Rü 
inaxũãchi rü nanatüpataca̱x nataegu. Rü 
jexguma jangaicagu ga nanatüpata, rü 
jaxü̃gu nüxü̃ tadau ga nanatü, rü tüxü̃́ 
nangechaü̃tümüü̃. Rü naxca̱x tinha, rü 
nüxna tana̱ĩ̱xãchi, rü nüxü̃ tawãxĩ. 
21 —Rü jexguma ga nüma ga tümane rü 
nhanagürü tüxü̃: 
“Pa Papa, marü chixexü̃ Tupanamaã 
chaxü, rü cumaã rü ta. Rü taxuwama 
chame na ‘Chaune’ nhacuxü̃ choxü̃”, 
nhanagürü. 22 —Notürü tüma ga nanatü 
rü tümaãrü duü̃xü̃güxü̃ nhatarügü: 
“¡Paxa nuã penange i naxchiru i 
mexẽchixü̃ rü pejacu̱xcuchi̱x! ¡Rü wüxi i 
anera ta naxme̱xwa ngĩxü̃ 
peinga̱xcuchix! ¡Rü chapatu rü ta nuãta 
penge, rü pejacuaixcuchix! 23 —¡Rü nuã 
penaga i ngẽma wocaxacü i ngüxüchixü̃, 
rü pejamá, rü ngĩxã namaã tachibüe rü 
tapetae! 24 —Erü daa chaune rü 
chauxca̱x rü marü naju, notürü maxü̃cü 
chauxca̱x ínangu. Rü marü 
inajarütauxchire̱x, rü wenaxãrü 
nango̱x”, nhanagürü. Rü jexguma 
inanaxügüe ga na napetaegüxü̃. 25 —Rü 
joxni ga guma nane ga rüjamaẽcü, rü 
naãnewa najexma. Rü jexguma 
nataegugu rü marü ĩãrü ngaicamana 
nangugu, rü nüxü̃ naxĩnü ga na 
ínapaxetagüxü̃ rü íjaxü̃ãchitanüxü̃xü̃. 
26 —Rü wüxi ga nanatüarü duü̃xü̃ca̱x 
naca, rü nüxna naca ga ṯacü na 
ínaxüexü̃ ga ĩwa. 27 —Rü jema 
nanatüarü duü̃xü̃ rü nanangãxü̃, rü 
nhanagürü: “Cueneẽ rü marü ínangu. 
Rü ngẽmaca̱x cunatü toxü̃ tamu na 
tajamáxü̃ca̱x i ngẽma wocaxacü i 
ngüxüchixü̃, erü cueneẽ rü mecü ínangu 
rü tama niḏaawe”, nhanagürü nüxü̃. 
28 —Notürü ga guma naẽneẽ ga 
rüjamaẽcü rü nanu, rü tama ĩgu 
naxücuchaü̃. Rü jemaca̱x düxwa ga 
nanatü rü naxca̱x ítaxũxũ, rü nüxü̃ 
tajaca̱a̱xü̃ na jaxücuxü̃ca̱x. 29 —Rü nüma 
rü nhanagürü tüxü̃ ga nanatü: 
LUCA 15 
O Novo Testamento na língua ticuna do Brasil, 2da ed. ©2009, Liga Bíblica
198 
“Cuma nüxü̃ cucua̱x i nhuxre ja 
taunecü cuxü̃́ chapuracü, rü taguma 
chixri cuga chaxĩnü. Rü bai i nhuxgu 
wüxicana wüxi i bodexacü choxna 
cumu na chamücügümaã 
chapetaexü̃ca̱x. 30 —Notürü nhu̱xma na 
ínanguxü̃ i ngẽma cune i chixri curü 
dĩẽru ngĩxü̃ gu̱xẽẽxü̃ nagu i ngexü̃gü i 
ngẽãẽxü̃, rü naxca̱x cujama̱x i ngẽma 
wocaxacü i ngüxüchixü̃”, nhanagürü. 
31 —Rü jexguma ga nanatü rü nhatarügü 
nüxü̃: 
“Pa Chaunex, cuma rü guxü̃guma 
chauxü̃tawa cungẽxma, rü guxü̃ma i 
chorü ngẽmaxü̃gü rü cuxrü nixĩ. 
32 —Notürü nhu̱xma rü name nixĩ na 
ipetaegüxü̃ rü na itaãẽgüxü̃ erü cueneẽ 
ga guma chauxca̱x rü marü jucü, rü 
maxü̃cü taxca̱x ínangu. Rü woo tüxna 
inajarütaxu, rü wenaxãrü taxca̱x 
nango̱x”, nhatarügü. 
 
Cua̱xruü̃ ga jatü ga chixri norü 
coriarü jemaxü̃na dauxü̃gu ixuxü̃ 
 
16
  
1 Rü nhanagürü ta ga 
Ngechuchu norü ngúexü̃güxü̃: 
—Najexma ga wüxi ga cori ga muãrü 
jemaxü̃ã̱xü̃chixü̃. Rü nüxü̃́ najexma ga 
wüxi ga norü duü̃xü̃ ga norü jemaxü̃ãrü 
daruü̃. Notürü togü ga duü̃xü̃gü rü norü 
corimaã nüxü̃ nixugü na jema norü 
duü̃xü̃ rü chixri norü jemaxü̃na na 
nadauxü̃. 2 —Rü jexguma ga jema cori 
rü jema norü duü̃xü̃ca̱x naca, rü 
nhanagürü nüxü̃: 
“Dücax, cuchigaxü̃ chamaã nixugügü i 
duü̃xü̃gü. ¿Rü ṯacü nixĩ i ngẽma? ¡Rü 
chamaã nüxü̃ ixu rü nhuxãcü nixĩ i curü 
puracü, erü marü tãũxü̃táma chorü 
ngẽmaxü̃ãrü daruü̃xü̃ cuxü̃ chixĩxẽẽ!” 
nhanagürü nüxü̃. 3 —Rü jexguma ga 
jema coriarü duü̃xü̃ rü nagu narüxĩnü, 
rü nügüãẽwa nhanagürü: 
“¿Ṯacü tá chaxü i nhu̱xmax, erü chorü 
cori rü marü choxü̃ ínata̱xüchi i ngẽma 
chorü puracüwa? Tama chapora na 
naãnewa chapuracüxü̃ca̱x, rü chaxãne 
na dĩẽruca̱x na íchac̱axü̃ nüxna i togü. 
4 —Rü marü nüxü̃ chacua̱x na ṯacü tá na 
chaxüxü̃ na choxü̃́ nangẽxmaxü̃ca̱x na 
texé tümapatawa choxü̃ jaxuxü̃ i 
ngẽxguma changearü puracüã̱xgu”, 
nhanagürü. 5 —Rü jexguma nügüxü̃tawa 
naxca̱x naca ga wüxichigü ga jema 
duü̃xü̃gü ga norü coriaxü̃́ 
jangetanügüxü̃. Rü jema nüxĩra jéma 
naxü̃tawa nguxü̃na naca, rü nhanagürü: 
“¿Nhuxre i nüxü̃́ cungetanüxü̃ i chorü 
cori?” nhanagürü. 6 —Rü nüma 
nanangãxü̃, rü nhanagürü: 
“Nüxü̃́ chanangetanü i 100 i data i 
chixü̃”, nhanagürü. Rü jema coriarü 
duü̃xü̃ rü nhanagürü nüxü̃: 
“Nhaã nixĩ i popera i curü ngetanü 
nawa ngóxü̃. ¡Rü paxa írüto rü to i 
popera naxü, rü 50 i dataguxicatama 
naxü i curü ngetanü!” nhanagürü. 
7 —Rü jemawena rü jema to ga duü̃xü̃ 
ga norü coriaxü̃́ nangetanüxü̃na naca, rü 
nhanagürü: 
“¿Cuma rü nhuxre jiĩxü̃ i nüxü̃́ 
cungetanüxü̃ i chorü cori?” nhanagürü. 
Rü nüma rü nanangãxü̃, rü nhanagürü: 
“Nüxü̃́ chanangetanü i 100 i chacu i 
trigu”, nhanagürü. Rü jema coriarü 
duü̃xü̃ rü nhanagürü nüxü̃: 
“Nhaã nixĩ i popera i curü ngetanü 
nawa ngóxü̃. ¡Rü paxa írüto rü to i 
popera naxü rü 80 i chacuguxicatama 
naxü i curü ngetanü!” nhanagürü. 
LUCA 15 
,  
16 
O Novo Testamento na língua ticuna do Brasil, 2da ed. ©2009, Liga Bíblica
199 
8 —Rü norü cori rü nüxü̃ nicua̱xüü̃ãma 
ga jema norü duü̃xü̃ ga chixexü̃, jerü 
nüxü̃ nadau ga nhuxãcü na 
naxããẽxü̃chixü̃. Rü pemaã nüxü̃ chixu 
rü nhama i naãnecü̱̃ã̱x i duü̃xü̃gü, rü 
ngẽma Tupanaãxü̃́ jaxõgüxü̃ i 
duü̃xü̃güarü jexera paxa naxca̱x 
nadaugü na nhuxãcü nüxü̃ natúxü̃ i 
duü̃xü̃gü. 9 —Rü pemaã nüxü̃ chixu rü 
ngẽma nhama i naãne i chixexü̃wa pexü̃́ 
ngẽxmaxü̃ rü name nixĩ i ngẽmamaã 
nüxü̃́ penangúchaü̃xẽẽ i duü̃xü̃gü na 
Tupanaxü̃tawa nangugüxü̃. Rü 
ngẽmaãcü i ngẽxguma nagu̱xgu i ngẽma 
nhama i naãnewa pexü̃́ ngẽxmaxü̃ rü 
peju̱xgu, rü tá pexü̃́ nangẽxma ja Penatü 
ja pexü̃ jaxucü i dauxü̃guxü̃ i naãnewa. 
10 —Jíxema meã namaã icuáxe ega woo 
noxretama tümame̱xẽwa ngẽxmagu, rü 
ngẽxguma muxü̃ma tümame̱xẽwa 
ngẽxmagu rü tá ta meã namaã itacua̱x. 
Notürü jíxema chixri namaã icuáxe ega 
noxretama tümame̱xẽwa ngẽxmagu, rü 
ngẽxguma muxü̃ma tümame̱xẽwa 
ngẽxmagu rü ngẽxgumarüü̃ tá ta chixri 
namaã itacua̱x. 11 —Rü ngẽxguma tama 
meã namaã ipecua̱xgu i ngẽma 
pexme̱xwa ngẽxmaxü̃ i nhama i naãne i 
chixexü̃wa, ¿rü texé tá pexme̱xgu 
tanaxü i ngẽma aixcuma mexü̃ i 
Tupanaãrü ixĩxü̃? 12 —Rü ngẽxguma 
tama meã namaã ipecua̱xgu i ngẽma 
Tupana pexna ãxü̃ i nhama i naãnewa, 
¿rü nhuxãcü tá pexna nanaxã i pechica i 
dauxü̃guxü̃ i naãnewa? 
13 —Taxucürüwama i wüxi i duü̃xü̃ rü 
nataxrearü coriã̱x. Erü wüxi i norü 
corichi rü tá naxai, rü ngẽma to rü tá 
nüxü̃ nangechaü̃. Rü e̱xna wüxica̱x rü tá 
meã napuracü rü ngẽma to rü tá nüxü̃ 
naxo. Rü pema rü taxucürüwama 
Tupanaca̱x pemaxẽ ega perü 
dĩẽruguxicatama perüxĩnüẽgu 
—nhanagürü ga Ngechuchu. 14 Notürü 
ga jema Parichéugü rü poraãcü norü 
dĩẽruguama narüxĩnüẽ. Rü jemaca̱x 
Ngechuchuxü̃ nacugüe ga jexguma nüxü̃ 
naxĩnüẽgu ga guxü̃ma ga jema ore. 15 Rü 
jexguma ga Ngechuchu rü nhanagürü 
nüxü̃: —Pema nixĩ i duü̃xü̃güpe̱xewa 
meã pemaxẽnetaxü̃, notürü Tupana 
pexü̃ nacua̱x na ṯacügu perüxĩnüẽxü̃. Rü 
woo duü̃xü̃gü pexü̃ nicua̱xüü̃gü naxca̱x i 
ngẽma pexüxü̃, notürü Tupana rü 
naãẽwa nangu̱x i ngẽma —nhanagürü 
ga Ngechuchu. 
 
Tupanaãrü mugü ga Muĩsé 
ümatüxü̃ rü nhuxãcü ãẽ̱xgacü na 
jiĩxü̃ ja Tupanachiga 
16 Rü jexguma ga Ngechuchu rü 
nhanagürü: —Noxri najexma ga 
Tupanaãrü mugü ga Muĩsé duü̃xü̃güxü̃ 
ngu̱xẽẽxü̃, rü jema ngu̱xẽẽtae ga 
nuxcümaü̃güxü̃ ga Tupanaãrü orearü 
uruü̃gü duü̃xü̃güxü̃ namaã ngu̱xẽẽxü̃. 
Notürü jexguma Juã́ũ ga baiü̃xẽẽruü̃ 
ínguxguwena, rü marü duü̃xü̃gümaã 
nüxü̃ chixuchiga i Tupanaãrü ore i 
mexü̃ i nhuxãcü ãẽ̱xgacü na jiĩxü̃. Rü 
nhu̱xma rü guxü̃ma i ngẽma duü̃xü̃gü rü 
poraãcü nügü naporaexẽẽ na 
jachocuxü̃ca̱x i ngẽ́ma Tupana ãẽ̱xgacü 
íixĩxü̃wa. 17 —Naxü̃pa na janguxü̃ i 
Tupanaãrü mugü rü woo wüxi i mu i 
íramarexü̃ jixĩgu, rü naguxchaxü̃chi na 
ijanaxoxü̃ i ngẽma nüxü̃ jaxuxü̃. Notürü 
aixcuma narütauxchamaẽ nixĩ na 
ijanaxoxü̃ i nhama i naãne rü guxü̃ma i 
ngẽma dauxü̃wa nüxü̃ idauxü̃. 
LUCA 16 
O Novo Testamento na língua ticuna do Brasil, 2da ed. ©2009, Liga Bíblica
200 
 
Ngechuchu namaã nangúexẽẽtae 
 
na tama namexü̃ na texé 
 
tümamaxü̃ ítáxü̃ 
(Mt 19.1-12; Mr 10.1-12) 
18 —Ngẽxguma wüxi ja jatü ítáma̱xgu 
rü naĩ i ngemaã naxãma̱xgu rü 
Tupanape̱xewa rü pecadu naxü. Rü texé 
ja jíxema ngĩmaã ãmaxẽ i wüxi i nge i 
ngĩte ngĩxü̃ íta̱xcü, rü Tupanape̱xewa rü 
tüma rü ta pecadu taxü. 
 
Jatü ga muãrü dĩẽruã̱xü̃chixü̃chiga 
rü Lázaruchiga 
19 —Najexma ga wüxi ga jatü ga 
muãrü dĩẽruã̱xü̃chixü̃ ga guxü̃guma 
mexẽchixü̃ ga naxchirugu icu̱xü̃. Rü 
guxü̃ ga ngunexü̃gu rü mexẽchixü̃ ga 
peta naxü. 20 —Rü najexma ta ga wüxi 
ga jatü ga ngearü dĩẽruã́cü ga Lázarugu 
ãẽ́gacü. Rü narüxoxone, rü guxü̃guma 
jema dĩẽruã̱xü̃chixü̃pataa̱xwa 
nhaxtüanewa najarütooxü̃. 21 —Rü guma 
Lázaru rü nanangṍxchaü̃ ga jema 
õnatüchi ga jema jatü ga 
dĩẽruã̱xü̃chixü̃ãrü mechawa rüjiiixü̃. Rü 
naxca̱x naxĩ ga airugü, rü nanawearü 
o̱xriã̱xgü. 22 —Rü wüxi ga ngunexü̃ naju 
ga guma ngearü dĩẽruã́cü, rü dauxü̃cü̱̃ã̱x 
ga Tupanaãrü orearü ngeruü̃gü rü 
dauxü̃guxü̃ ga naãnewa nanagagü na 
wüxiwa Abrã́ũmaã najexmaxü̃ca̱x. Rü 
naju ta ga jema jatü ga dĩẽruã̱xü̃chixü̃, 
rü inajata̱xgü ga duü̃xü̃gü. 23 —Rü 
ngẽma nachica i Tupana ṉg̱oxogüxü̃ 
nagu pocuxü̃wa naxũ ga jema jatü ga 
dĩẽruã̱xü̃chixü̃ rü jéma poraãcü ngúxü̃ 
ninge. Rü dauxü̃ nadau, rü jaxü̃gu 
Abrã́ũxü̃ nadau na Lázarumaã wüxiwa 
najexmaxü̃ ga dauxü̃guxü̃ ga naãnewa. 
24 —Rü jexguma ga jema jatü ga 
dĩẽruã̱xü̃chichiréxü̃ rü aita naxü rü 
nhanagürü: 
“Pa O̱xi Pa Abrã́ũx, ¡cuxü̃́ 
changechaü̃tümüü̃, rü nuã namu ja Lázaru 
na dexámaã nügü jawaixpe̱xeme̱xẽãcüma 
choxü̃ janawaixpe̱xearü conüã́xü̃ca̱x! Erü 
poraãcü choxü̃́ nangu̱x i nuã üxüwa”, 
nhanagürü. 25 —Notürü Abrã́ũ rü 
nhanagürü nüxü̃: 
“Pa Chaunex, ¡nüxna nacua̱xãchi na 
taxuü̃ma cuxü̃́ taxuxü̃ ga jexguma 
cumaxü̃gu! Notürü Lázaru rü poraãcü 
chixexü̃ nüxü̃ naxüpetü. Rü ngẽmaca̱x i 
nhu̱xma rü nuã mexü̃wa nangẽxma, rü 
cuma rü ngẽ́ma pocuchicawa ngúxü̃ 
cuinge. 26 —Rü nhu̱xmachi nangẽxma i 
wüxi i taxüchixü̃ i ngatexü̃ i tórü 
ngãxü̃wa üxü̃. Rü ngẽmaca̱x ega 
númacü̱̃ã̱x ngẽ́ma ĩxchaü̃gu, rü 
taxucürüwama ngẽ́ma naxĩ. Rü woo 
ngẽ́macü̱̃ã̱x núma ĩxchaü̃gu rü 
taxucürüwama núma naxĩ”, nhanagürü. 
27 —Rü jexguma ga jema jatü ga 
dĩẽruã̱xü̃chichiréxü̃ rü nhanagürü: 
“Cuxü̃ chaca̱a̱xü̃, Pa O̱xi, Pa Abrã́ũx, 
na chaunatüpatawa cunamuxü̃ca̱x ja 
Lázaru. 28 —Erü ngẽ́ma nangẽxmagü ja 
wüxime̱ẽ̱xpü̱x ja chaueneẽgü. Rü 
chanaxwa̱xe na namaã nüxü̃ na 
janaxuxü̃ca̱x na tama nuã nhaã 
pocuchica i poraãcü choxü̃́ ínangúxü̃wa 
naxĩxü̃ca̱x”, nhanagürü. 29 —Notürü ga 
Abrã́ũ rü nhanagürü nüxü̃: 
“Cueneẽgü nüxü̃́ nangẽxma i 
Tupanaãrü mugü ga Muĩsé ümatüxü̃ rü 
jema ore ga nuxcümaxü̃güxü̃ ga 
Tupanaãrü orearü uruü̃gü ümatüxü̃. Rü 
name nixĩ i ngẽma orega na naxĩnüẽxü̃”, 
nhanagürü. 30 —Rü jexguma ga jema 
LUCA 16 
O Novo Testamento na língua ticuna do Brasil, 2da ed. ©2009, Liga Bíblica
201 
jatü ga dĩẽruã̱xü̃chichiréxü̃ rü Abrã́ũxü̃ 
nangãxü̃, rü nhanagürü: 
“Ngẽmáãcü, Pa O̱xi, Pa Abrã́ũx, 
notürü ngẽxguma chi wüxi i duü̃xü̃ i 
juchiréxü̃ ngẽ́ma ũxgu rü namaã nüxü̃ 
janaxuxgu, rü chi nüxü̃ narüxoe i 
nacüma i chixexü̃”, nhanagürü. 
31 —Notürü Abrã́ũ, rü nhanagürü nüxü̃: 
“Ngẽxguma tama naga naxĩnüẽgu ga 
jema ore ga Muĩsé ümatüxü̃ rü jema ore 
ga nuxcümaü̃güxü̃ ga Tupanaãrü orearü 
uruü̃gü ümatüxü̃, rü woo chi wüxi i 
marü juwa írüdaxü̃ i duü̃xü̃ ngẽ́ma ũxgu, 
rü namaã nüxü̃ janaxuxgu i ore, rü tau 
chima nüxü̃́ najaxõgü”, nhanagürü. 
 
Naxãũcüma nixĩ na 
 
pecadugu inguxü̃ 
(Mt 18.6-7, 21-22; Mr 9.42) 
 
17
  
1 Rü Ngechuchu rü norü 
ngúexü̃güxü̃ nhanagürü: —Rü 
guxü̃gutáma nangẽxma i ṯacü i 
duü̃xü̃güxü̃ pecaduã̱xẽẽxü̃. Notürü wüxi i 
ngechaü̃ tá tümaca̱x nixĩ ja jíxema duü̃xẽ 
ja togüxü̃ pecadugu nguxẽẽ́xẽ. 2-3 —Rü 
tümaca̱x rü narümemaẽ nixĩ na 
tümanaxãwa jangacuchixü̃ ja wüxi ja nuta 
ja tacü rü ngẽmaãcü taxtüwa tüxü̃ na 
itáexü̃ naxü̃pa na pecadugu tananguxẽẽxü̃ 
i wüxi i chorü duü̃xü̃. ¡Rü ngẽmaca̱x name 
nixĩ i pexuãẽgü i pemax! Rü ngẽxguma 
wüxi i cueneẽ chixexü̃ cumaã ü̱xgu rü 
¡meã naxuxcu̱xẽ! Rü ngẽxguma nüxü̃ 
naxoxgu i nacüma i chixexü̃ rü ¡nüxü̃́ 
nüxü̃ nangechaü̃ i ngẽma! 4 —Rü woo 7 
e̱xpü̱xcüna chixexü̃ cumaã naxü̱xgu i wüxi 
i ngunexü̃gu, rü 7 e̱xpü̱xcüna cuxna 
jacaxgu na nüxü̃́ nüxü̃ cungechaü̃xü̃ca̱x, 
rü name nixĩ i nüxü̃́ nüxü̃ cungechaü̃ 
—nhanagürü ga Ngechuchu. 
 
Nhuxãcü tapora ega jaxõxgu 
5 Rü norü ngúexü̃gü ga norü orearü 
uwa namugüxü̃ rü nhanagürügü: —Pa 
Corix, ¡toxü̃ rüngü̃xẽẽ na jexeraãcü 
tajaxõgüxü̃ca̱x! —nhanagürügü. 6 Rü 
jexguma ga Cori ga Ngechuchu rü 
nhanagürü nüxü̃ ga norü ngúexü̃gü: 
—Rü ngẽxguma chi woo naxíraxü̃chigu 
i perü õ, rü daa naĩ rü chi pega naxĩnü 
ega nhapegügu: 
“¡Cugü nawoxü i nuã rü taxtüchiügu 
cugü jato!” nhapegügu, rü chi pega 
naxĩnü. 
 
Wüxi i ngü̃xẽẽruü̃ãrü puracüchiga 
7 —Ngẽxguma chi wüxie i petanüwa rü 
tüxü̃́ nangẽxmagu i wüxi i tümaãrü 
duü̃xü̃ i tümaãnewa ne ũxü̃ i puracüwa 
rü e̱xna carneruarü dauwa, rü tama 
nügüca̱xira naxüwemü. 8 —Notürü norü 
corixü̃xĩra naxüwemü na nachibüxü̃ca̱x 
rü naxaxexü̃ca̱x, rü nüma rü jixcaama 
nachibü. 9 —Rü norü cori rü tama moxẽ 
nüxna naxã na naxüwemüãxü̃ca̱x, erü 
woetama ngẽma nixĩ i norü puracü i 
ngẽma norü duü̃xü̃. 10 —Rü ngẽxgumarüü̃ 
tá peixĩgü i pemax. Erü ngẽxguma ngẽma 
Tupana pexü̃ üxẽẽxü̃xĩcatama pexü̱xgu, 
rü penaxwa̱xe i pegü nhaperügügü: 
“Puracütanüxü̃ i taxuwama mexü̃ 
tixĩgü, erü ngẽma nawa tüxü̃ 
namuxü̃xĩcatama nixĩ i tinguxẽẽxü̃”, 
nhaperügügü —nhanagürü ga 
Ngechuchu. 
 
Ngechuchu nanameẽxẽẽ ga 10 ga 
jatügü ga chaxüneãxgüxü̃ 
11 Rü jexguma namagu jaxũxgu ga 
Ngechuchu ga Jerucharéü̃wa na naxũxü̃, 
LUCA 16 
,  
17 
O Novo Testamento na língua ticuna do Brasil, 2da ed. ©2009, Liga Bíblica
202 
rü Chamáriaane rü Gariréaane nügümaã 
íxüjexü̃wa naxüpetü. 12 Rü jexguma 
wüxi ga ĩãnexãcüwa nanguxgu, rü 
jexma nape̱xegu najaji ga 10 ga jatügü 
ga chaxünemaã iḏaaweexü̃. Rü jaxü̃gu 
nüxü̃́ nachigü. 13 Rü tagaãcü 
nhanagürügü nüxü̃: —Pa Ngechuchux, 
Pa Ngúexẽẽruü̃x, ¡cuxü̃́ 
tangechaü̃tümüü̃gü! —nhanagürügü. 
14 Rü jexguma Ngechuchu nüxü̃ da̱xgu, 
rü nhanagürü nüxü̃: —¡Jéa paigüxü̃tawa 
pexĩ, rü nüxü̃ pegü pejawe̱xgü! 
—nhanagürü. Rü jexguma namagu 
naxĩjane, rü naxca̱x nitaanetanü ga jema 
jatügü. 15 Notürü natanüwa rü najexma 
ga wüxi ga Ngechuchuca̱x taeguxü̃ ga 
jexguma marü nügü nada̱xgu ga naxca̱x 
na jataanexü̃. Rü tagaãcü Tupanaxü̃ 
nicua̱xüü̃chigü. 16 Rü Ngechuchupe̱xegu 
nanangücuchi rü moxẽ nüxna naxã. Rü 
jema jatü rü Chamáriaanecü̱̃ã̱x nixĩ. 
17 Rü jexguma ga Ngechuchu rü 
nhanagürü: —¿Taux e̱xna i 10 chire̱x 
peixĩgüxü̃ na pexca̱x 
chajataanexẽẽgüxü̃? ¿Ngẽxü̃gü nixĩ i 
ngẽma togü i 9 i jatügü? 18 —¿Rü nhaã 
to i nachiü̃ãnecü̱̃ã̱x i duü̃xü̃xĩcatama 
nixĩ itaeguxü̃ na Tupanaxü̃ 
jacua̱xüü̃xü̃ca̱x? —nhanagürü. 19 Rü 
jexguma rü guma jatüxü̃ nhanagürü: 
—¡Inachi rü íĩxũ! Cuxca̱x nitaane, erü 
cujaxõ —nhanagürü. 
 
Nhuxãcü tá nixĩ i ngẽxguma 
ínanguxgu ja Tupana na 
 
ãẽ̱xgacü jiĩxü̃ 
(Mt 24.23-28, 36-41) 
20 Rü Parichéugü rü Ngechuchuna 
nacagü, rü nhanagürügü: —¿Nhuxgu tá 
nixĩ na jangucuchixü̃ ja Tupana na 
ãẽ̱xgacü jiĩxü̃ca̱x i núma? 
—nhanagürügü. Rü Ngechuchu 
nanangãxü̃, rü nhanagürü: —Norü 
nguchiga ja Tupana rü tama wüxi i ṯacü 
i nüxü̃ idauxü̃rüü̃ nixĩ. 21 —Rü 
taxuacüma nhaperügügü: 
“Daa nixĩ”, rü e̱xna “Gua nixĩ”, 
nhaperügügü. Erü marü petanüwa 
nangu ja Tupana na ãẽ̱xgacü jiĩxü̃ca̱x 
—nhanagürü. 22 Rü jexguma norü 
ngúexü̃güxü̃ nhanagürü: —Rü tá pexca̱x 
ínangu i ngunexü̃ i nagu poraãcü tá 
choxü̃ pedaugüchaü̃xü̃ woo wüxi i 
paxaãchica̱xtama jixĩgu. Notürü 
tãũxü̃táma choxü̃ pedaugü i ngẽxguma. 
23 —Rü duü̃xü̃gü rü tá nhanagürügü 
pexü̃: 
“Daa nixĩ ja Cristu”, rü e̱xna, “Gua 
nixĩ ja Cristu”, nhanagürügü tá. Notürü 
pemax ¡rü tãũxü̃táma nüxü̃́ pejaxõgü, rü 
tãũxü̃táma nawe perüxĩ! 24 —Rü 
ngẽxguma íchanguxgu i chama i Tupana 
Nane na duü̃xü̃xü̃ chiĩxü̃, rü wüxi i 
ãẽmacü i guxü̃ãneguma baxixü̃rüü̃ tá 
chixĩ. 25 —Notürü noxri rü tá poraãcü 
ngúxü̃ chinge, rü nhama i naãnecü̱̃ã̱x i 
duü̃xü̃gü i nhu̱xma maxẽxü̃ rü tá choxü̃ 
naxoe. 26 —Rü jexgumarüü̃ ga duü̃xü̃gü 
na chixri maxẽxü̃ ga jexguma Noẽ́ 
maxü̃gu, rü ngẽxgumarüü̃ tá ta chixri 
namaxẽ i duü̃xü̃gü i ngẽxguma 
íchanguxgu i chama i Tupana Nane na 
duü̃xü̃xü̃ chiĩxü̃. 27 —Rü ga duü̃xü̃gü ga 
jexguma rü nachibüe, rü naxaxegü, rü 
nixãma̱xgü, rü nixütexacügü nhu̱xmata 
nawa nangu ga jema ngunexü̃ ga Noẽ́ 
naweü̃gu nagu ixüexü̃. Rü ínangu ga 
mucü ga taxüchicü, rü guxü̃ma ga jema 
duü̃xü̃gü rü najue. 28 —Rü jexgumarüü̃ 
ta nangupetü ga jexguma nuxcümaxü̃cü 
LUCA 17 
O Novo Testamento na língua ticuna do Brasil, 2da ed. ©2009, Liga Bíblica
203 
ga Lo maxü̃gu. Rü duü̃xü̃gü rü nachibüe, 
rü naxaxegü, rü norü jemaxü̃ca̱x 
nataxegü, rü namaã nataxegü, rü 
nixüanegü rü nitoegü, rü nixüpatagü. 
29 —Notürü jexguma Lo ixũxgu nawa ga 
guma ĩãne ga Chodoma, rü dauxü̃wa 
narüji ga üxü ga naxĩchine, rü nanadai 
ga guxü̃ma ga jema duü̃xü̃gü. 30 —Rü 
ngẽxgumarüü̃ tá ta nangupetü i 
ngẽxguma íchanguxgu i chama i Tupana 
Nane na duü̃xü̃xü̃ chiĩxü̃. 31 Rü ngẽma 
ngunexü̃gu rü texé tama tümapataarü 
aixepewa ngẽxmagu, rü tama name i 
tümapatagu tajangaxi na tümaãrü 
ngẽmaxü̃gü tajatoxü̃ca̱x. Rü texé ja 
tümaãnewa ngẽxmaxẽ, rü tama name i 
tümapataca̱x tataegu na ṯacü ngẽ́ma 
tajajaxuxü̃ca̱x. 32 —Rü nüxna 
pecua̱xãchie ga nhuxãcü ngĩxü̃ na 
naxüpetüxü̃ ga Lo nama̱x ga na najuxü̃, 
ga jexguma ngĩgüweama nada̱xgu. 
33 —Erü jíxema tügü maxẽchaxẽẽchaü̃xẽ 
rü tá itajarütaxu, notürü jíxema 
chauxca̱x juxe rü aixcuma tá tüxü̃́ 
nangẽxma i maxü̃ i taguma gúxü̃. 
34 —Rü pemaã nüxü̃ chixu rü ngẽma 
chütaxü̃gu rü wüxi i ngürücarewa tá 
nangẽxmagü i taxre i duü̃xü̃gü. Rü wüxi 
tá niga, rü ngẽma to rü tá ngẽ́ma nata̱x. 
35 —Rü taxre i ngexü̃gü tá nügümaã 
ínacaegü. Rü wüxi tá niga rü ngẽma to 
rü tá ngẽ́ma nata̱x. 36 —Rü taxre i jatügü 
rü wüxi i naãnewa tá nangẽxmagü. Rü 
wüxi tá niga rü ngẽma to rü tá ngẽ́ma 
nata̱x —nhanagürü ga Ngechuchu. 37 Rü 
jemaxü̃ naxĩnüẽgu ga norü ngúexü̃gü, 
rü Ngechuchuna nacagü, rü 
nhanagürügü: —Pa Corix, ¿ngextá tá 
nixĩ i nangupetüxü̃ i ngẽma nüxü̃ 
cuixuxü̃? —nhanagürügü. Rü nüma ga 
Ngechuchu rü nanangãxü̃, rü 
nhanagürü: —Duü̃xü̃gü rü tá chauxca̱x 
nangutaque̱xegü nhama ẽxchagü 
nawemüca̱x ngutaque̱xexü̃rüü̃ 
—nhanagürü. 
 
Cua̱xruü̃ ga ngecü ga jutecügu rü 
ãẽ̱xgacügu ixuxü̃ 
 
18
  
1 Rü Ngechuchu rü wüxi ga to 
ga cua̱xruü̃xü̃ namaã nixu na 
jemawa nangúexẽẽãxü̃ca̱x na nhuxãcü 
nanaxwa̱xexü̃ na taguma nüxü̃ 
nachaueãcüma guxü̃guma 
najumuxẽgüxü̃. 2 Rü nhanagürü nüxü̃ ga 
norü ngúexü̃gü: —Wüxi ga ĩãnewa 
najexma ga wüxi ga ãẽ̱xgacü ga tama 
Tupanaxü̃ ngechaü̃xü̃ rü taxúexü̃ma 
cuáxchaü̃xü̃. 3 —Rü guma ĩãnewatama 
ijexma ga wüxi ga nge ga jutecü. Rü 
guxü̃guma jema ãẽ̱xgacüxü̃tawa ixũẽcha 
na ngĩxü̃ nangü̃xẽẽxü̃ca̱x, rü na ngĩrü 
uwanüna ngĩxü̃ ínapoxü̃xü̃ca̱x. 4 —Rü 
muẽ̱xpü̱xcüna jéma ixũũxü̃, notürü jema 
ãẽ̱xgacü rü tama ngĩxü̃ narüngü̃xẽẽchaü̃. 
Notürü düxwa nagu narüxĩnü ga jema 
ãẽ̱xgacü rü naãẽwa nhanagürü: 
“Chama rü tama Tupanaxü̃ 
changechaü̃, rü taxúexü̃ma 
chacuáxchaü̃. 5 —Notürü ngẽma choxü̃ 
na nachixeweechaxü̃ca̱x i nhaã nge, rü 
noxtacüma tá ngĩxü̃ charüngü̃xẽẽ na 
tama jeü̃cürü choxü̃ 
nachixeweechaxü̃ca̱x”, nhanagürü. 6 Rü 
Cori ga Ngechuchu rü nhanagürü: 
—Jema nixĩ ga norü ore ga jema 
ãẽ̱xgacü ga chixexü̃. 7 —¿Taux e̱xna i 
Tupana rü paxa tüxü̃ nangü̃xẽẽxü̃ ja 
jíxema duü̃xẽ ja tüxü̃ jadexechixe i 
ngẽxguma chütacü rü ngunecü rü norü 
ngü̃xẽẽca̱x nüxna tacaxgu i tümaãrü 
LUCA 17 
,  
18 
O Novo Testamento na língua ticuna do Brasil, 2da ed. ©2009, Liga Bíblica
204 
jumuxẽwa? 8 —Rü pemaã nüxü̃ chixu rü 
Tupana rü paxatáma tüxü̃ narüngü̃xẽẽ. 
Notürü ngẽxguma wenaxãrü núma 
chaxũxgu i chama i Tupana Nane na 
duü̃xü̃xü̃ chiĩxü̃, ¿rü nhuxre i duü̃xü̃gü i 
aixcuma jaxõgüxü̃xü̃ tá ichajangau i 
nhama i naãnewa? —nhanagürü ga 
Ngechuchu. 
 
Cua̱xruü̃ ga Parichéugu ixuxü̃ rü 
dĩẽruarü deruü̃gu ixuxü̃ 
9 Rü Ngechuchu rü to ga ore ga 
cua̱xruü̃xü̃ nixu naxca̱x ga nhuxre ga 
duü̃xü̃gü ga nügü icua̱xüü̃güxü̃ rü tama 
togüxü̃ cuáxchaü̃güxü̃. 10 Rü nhanagürü: 
—Taxre ga jatü rü tupauca ga taxü̃newa 
najajumuxẽgü. Rü wüxi rü Parichéu 
nixĩ, rü jema to rü wüxi ga jatü ga 
Romaãrü ãẽ̱xgacüca̱x dĩẽru ngĩxü̃ dexü̃ 
nixĩ. 11 —Rü jema Parichéu rü jexma 
nachi, rü nhaããcü najumuxẽ: 
“Pa Tupanax, moxẽ cuxna chaxã erü 
tama togü i duü̃xü̃gürüü̃ chixĩ. Rü tama 
togürüü̃ changĩ́ta̱x, rü tama ngẽmarüü̃ 
taxü̃ i chixexü̃ chaxü rü e̱xna wüxi i nge 
i ãtecümaã ichape. Rü bai i nhaã jatü i 
Romaãrü ãẽ̱xgacüca̱x dĩẽru ngĩxü̃ 
dexü̃rüü̃ chixĩ. 12 —Chama rü guxcü ja 
jüxügu rü taxree̱xpü̱xcüna chaxaure rü 
tama chachibü na cugu charüxĩnüxü̃ca̱x. 
Rü chorü dĩẽruwa rü guxü̃guma meã 
cuxna chanaxã i ngẽma cuxna üxü̃”, 
nhanagürü. 13 —Notürü ga guma jatü ga 
Romaãrü ãẽ̱xgacüca̱x dĩẽru ngĩxü̃ decü, 
rü jaxü̃gu narüxã̱ũ̱x. Rü namuü̃ ga 
dauxü̃ na nadawenüxü̃, rü jema norü 
ngechaü̃maã nügüremügu najajauxãchi, 
rü nhanagürü: 
“Pa Tupanax, ¡Cuxü̃́ 
changechaü̃tümüü̃! Erü wüxi i 
pecaduã́xü̃ chixĩ”, nhanagürü ga guma 
jatü. 14 —Rü ngẽmaca̱x pemaã nüxü̃ 
chixu rü guma jatü ga Romaãrü 
ãẽ̱xgacüca̱x dĩẽru ngĩxü̃ decü rü 
jexguma napataca̱x nataegugu rü 
Tupanape̱xewa rü mecü nixĩ. Notürü 
jema Parichéu rü Tupana rü tama 
namaã nataãẽ. Erü texé ja tügü írütaxe 
rü Tupana tá tüxü̃ naxãnexẽẽ. Notürü 
texé ja tügü írüxíraxe rü Tupana rü tá 
tüxü̃ nicua̱xüü̃ —nhanagürü ga 
Ngechuchu. 
 
Ngechuchu rü meã 
buã̱xgüxü̃ najaxu 
 
(Mt 19.13-15; Mr 10.13-16) 
15 Rü jéma Ngechuchuxü̃tawa tüxü̃ 
tagagü ta ga buã̱xgü na tüxü̃ 
jangõgüchigüxü̃ca̱x. Notürü jexguma 
norü ngúexü̃gü jemaxü̃ dauxgügu rü tüxü̃ 
ningagü ga guxema tümaxãcüegü 
Ngechuchuxü̃tawa tüxü̃ gagüxe. 
16 Notürü Ngechuchu rü nügüxü̃tawa 
tümaca̱x naca ga guxema buã̱xta rü 
nhanagürü norü ngúexü̃güxü̃: 
—Chanaxwa̱xe i chauxü̃tawa naxĩ i 
buxü̃gü. ¡Rü tãṹ i nüxna penachu̱xuxü̃! 
Erü Tupana ãẽ̱xgacü íixĩxü̃wa rü tümaca̱x 
nixĩ ja jíxema nhaã buxü̃gürüü̃ ixĩgüxe. 
17 —Aixcuma pemaã nüxü̃ chixu rü texé 
ja tama wüxi i buxü̃rüü̃ Tupanaxü̃ jaxúxe 
na tümaãrü ãẽ̱xgacü na jiĩxü̃ca̱x, rü 
tagutáma nagu taxücu i Tupana ãẽ̱xgacü 
íixĩxü̃wa —nhanagürü ga Ngechuchu. 
 
Wüxi ga jatü ga dĩẽruã̱xü̃chicü 
Ngechuchumaã nidexa 
 
(Mt 19.16-30; Mr 10.17-31) 
18 Rü wüxi ga jema Judéugüarü 
ãẽ̱xgacü rü Ngechuchuna naca rü 
LUCA 18 
O Novo Testamento na língua ticuna do Brasil, 2da ed. ©2009, Liga Bíblica
205 
nhanagürü: —Pa Ngúexẽẽruü̃ ja Mecüx, 
¿ṯacü tá chaxüxü̃ na chanajaxuxü̃ca̱x i 
maxü̃ i taguma gúxü̃? —nhanagürü. 
19 Rü Ngechuchu nanangãxü̃ rü 
nhanagürü nüxü̃: —¿Tü̱xcüü̃ “Mecü” 
nhacurügü choxü̃? Erü Tupanaxĩcatama 
nixĩ ja mecü ixĩcü, rü nataxuma i to i 
mecü ixĩxü̃. 20 —Cuma nüxü̃ cucua̱x i 
Tupanaãrü mugü i nhaxü̃: 
“¡Tãũxü̃táma naĩ i ngemaã icupe, rü 
tãũxü̃táma cumáẽta, rü 
tãũxü̃táma cungĩ́ta̱a̱x, rü 
tãũxü̃táma doraxü̃ cuixu i 
togüchiga, rü tümaga naxĩnü ja 
cunatü rü cue!” 
nhaxü̃. 21 Rü jexguma ga guma jatü rü 
nhanagürü Ngechuchuxü̃: —Woetama 
chorü bucüma meãma chajanguxẽẽ i 
guxü̃ma i ngẽma mugü i nüxü̃ cuixuxü̃ 
—nhanagürü. 22 Rü jemaxü̃ naxĩnügu ga 
Ngechuchu rü nhanagürü: 
—Wüxixicatama cuxü̃́ nataxu, rü ngẽma 
nixĩ na namaã cutaxexü̃ i guxü̃ma i curü 
ngẽmaxü̃gü rü togü i ngearü 
dĩẽruã̱xgüxü̃na na cunaxãxü̃ i curü 
natanü, rü ngẽxguma rü tá cuxü̃́ 
nangẽxma i cuchica i dauxü̃guxü̃ i 
naãnewa. Rü nhu̱xmachi marü name i 
chawe curüxũ —nhanagürü. 23 Notürü 
jemaxü̃ naxĩnügu ga guma jatü rü 
poraãcü inajarümaãchi, jerü namuãrü 
dĩẽruã̱xü̃chi. 24 Rü jexguma Ngechuchu 
nüxü̃ da̱xgu ga nhuxãcü na 
nangechaü̃xü̃, rü nhanagürü nüxü̃ ga 
norü ngúexü̃gü: —Naguxchaxü̃chi tá 
nixĩ na Tupana ãẽ̱xgacü íixĩxü̃wa na 
jachocuxü̃ i ngẽma dĩẽruã̱xü̃chigüxü̃. 
25 —Rü dücax, wüxi i cameru rü 
taxucürüwama wüxi ja ucumaxẽtüwa 
naxüpetü. Rü ngẽxgumarüü̃ ta nixĩ i 
wüxi i duü̃xü̃ i dĩẽruã̱xü̃chixü̃ rü 
taxucürüwama Tupana ãẽ̱xgacü 
íixĩxü̃wa nixücu [ega norü dĩẽruguama 
naxĩnügu rü tama jaxõõgu 
—nhanagürü.] 26 Rü jexguma jemaxü̃ 
naxĩnüẽgu ga duü̃xü̃gü rü nhanagürügü: 
—¿E̱xna texé tá ja najaxúxe i maxü̃ i 
taguma gúxü̃? —nhanagürügü. 27 Rü 
Ngechuchu nhanagürü nüxü̃: 
—Duü̃xü̃gü rü taxuacüma nügü 
namaxẽẽ, notürü Tupanaãxü̃́ rü 
natauxcha na namaxẽxẽẽãxü̃ 
—nhanagürü. 28 Rü Pedru nhanagürü 
Ngechuchuxü̃: —Pa Corix, toma rü jéma 
tanawogü ga guxü̃ma ga torü jemaxü̃gü 
na cuwe tarüxĩxü̃ca̱x —nhanagürü. 
29-30 Rü jexguma ga Ngechuchu rü 
nhanagürü nüxü̃ ga norü ngúexü̃gü: 
—Aixcuma pemaã nüxü̃ chixu rü texé ja 
Tupanaca̱x tümapatana, rü e̱xna 
tümanatüna, rü e̱xna tümaẽna, rü e̱xna 
tümaẽneẽgüna, rü e̱xna tümaẽja̱xgüna, 
rü e̱xna tümama̱xna, rü e̱xna 
tümaxãcügüna ngẽ́ma ixũxẽ na 
Tupanaãxü̃́ tapuracüxü̃ca̱x, rü nhama i 
naãnewa tátama poraãcü tanajaxu i 
tümaãrü natanü. Rü dauxü̃guxü̃ i 
naãnewa rü tá ta tanajaxu i maxü̃ i 
taguma gúxü̃ —nhanagürü. 
 
Ngechuchu rü wenaxãrü 
nanaxunagü ga norü juxchiga 
 
(Mt 20.17-19; Mr 10.32-34) 
31 Rü Ngechuchu rü noxrüwama 
naxca̱x naca ga norü ngúexü̃gü, rü 
nhanagürü nüxü̃: —Nhu̱xma rü 
Jerucharéü̃wa tá taxĩ na ngẽ́ma 
janguxü̃ca̱x i guxü̃ma ga jema ore ga 
nuxcümaxü̃güxü̃ ga Tupanaãrü orearü 
uruü̃gü ümatüxü̃ ga chauchiga. 32 —Rü 
LUCA 18 
O Novo Testamento na língua ticuna do Brasil, 2da ed. ©2009, Liga Bíblica
206 
Jerucharéü̃cü̱̃ã̱x i duü̃xü̃gü rü tá to i 
nachiü̃ãnecü̱̃ã̱xna choxü̃ namugü. Rü 
ngẽma duü̃xü̃gü rü tá chagu 
nidauxcüraü̃gü, rü tá chamaã 
naguxchigagü, rü tá chauchametüwa 
nacuaixgüe. 33 —Rü tá choxü̃ nac̱uaixgü, 
rü jixcüra rü tá choxü̃ nima̱xgü. Notürü 
tamaẽ̱xpü̱x i ngunexü̃guwena rü tá 
wenaxãrü chamaxü̃ —nhanagürü. 
34 Notürü jema norü ngúexü̃gü rü tama 
nüxü̃ nacua̱xgüéga ga na ṯacüchiga jiĩxü̃ 
ga jema ore ga namaã nüxü̃ jaxuxü̃. 
Jerü poraãcü nüxü̃́ naguxcha ga 
aixcuma nüxü̃ na nacua̱xgüxü̃ca̱x. 
 
Ngechuchu nanamexẽẽ ga wüxi ga 
ngexetücü ga Jericúcü̱̃ã̱x 
 
(Mt 20.29-34; Mr 10.46-52) 
35 Rü jexguma Ngechuchu ĩãne ga 
Jericúwa nguxchaü̃gu, rü jéma 
namacüwawa narüto ga wüxi ga jatü ga 
ngexetücü ga dĩẽruca̱x jéma iwémécü. 
36 Rü jexguma guma ngexetücü nüxü̃ 
ĩnügu ga muxü̃ma ga duü̃xü̃gü na jéma 
chopetüxü̃, rü duü̃xü̃güna naca ga ṯacü 
na ngupetüxü̃. 37 Rü nanangãxü̃gü, rü 
nhanagürügü: —Ngechuchu ja 
Nacharétucü̱̃ã̱x nuã naxüpetü 
—nhanagürügü. 38 Rü jexguma ga guma 
ngexetücü rü tagaãcü nhanagürü: —Pa 
Ngechuchux, Pa Dawítanüxü̃x, ¡cuxü̃́ 
changechaü̃tümüü̃! —nhanagürü. 39 Rü 
jema duü̃xü̃gü ga Ngechuchupe̱xegu 
ĩxü̃, rü nanangagü ga na 
ijanangeáxü̃ca̱x. Notürü guma 
ngexetücü rü jexeraãcü tagaãcü 
nhanagürü: —Pa Dawítanüxü̃x, ¡cuxü̃́ 
changechaü̃tümüü̃! —nhanagürüama. 
40 Rü jexma najachiãchi ga Ngechuchu, 
rü duü̃xü̃güxü̃ namu na naxü̃tawa 
nagagüãxü̃ca̱x. Rü jexguma marü 
naxü̃tawa nanguxgu, rü guma 
ngexetücüna naca ga Ngechuchu, rü 
nhanagürü: 41 —¿Ṯacü i cunaxwa̱xexü̃ 
na cumaã chanaxüxü̃? —nhanagürü. Rü 
guma ngexetücü nanangãxü̃ rü 
nhanagürü: —Pa Corix, chanaxwa̱xe na 
choxü̃ cuidauchixẽẽxü̃ —nhanagürü. 
42 Rü Ngechuchu nhanagürü nüxü̃ 
—¡Idauchi! Rü marü cuxca̱x nitaane erü 
cujaxõ —nhanagürü. 43 Rü jexgumatama 
nidauchi ga guma ngexetücü, rü 
Ngechuchuwe narüxũ, rü Tupanaxü̃ 
nicua̱xüü̃chigü. Rü guxü̃ma ga duü̃xü̃gü 
ga nüxü̃ daugüxü̃ ga jema ngupetüxü̃ rü 
Tupanaxü̃ nicua̱xüü̃gü ta. 
 
Ngechuchu rü Zaquéuchiga 
 
19
  
1 Rü Jericúwa nangu ga 
Ngechuchu, rü guma ĩãnegu 
naxücu na nawa naxüpetüxü̃ca̱x. 2 Rü 
jéma najexma ga wüxi ga jatü ga 
dĩẽruã̱xü̃chixü̃ ga Zaquéugu ãẽ́gaxü̃. Rü 
nüma nixĩ ga naẽru ga jema jatügü ga 
Romaãrü ãẽ̱xgacüca̱x dĩẽru ngĩxü̃ 
ideetanüxü̃. 3 Rü jema Zaquéu rü 
poraãcü nüxü̃́ nangúchaü̃ ga 
Ngechuchuxü̃ na nadauxü̃ na nüxü̃ 
nacuáxü̃ca̱x. Notürü taxuacüma nüxü̃ 
nadau, jerü namuxũchi ga duü̃xü̃gü, rü 
nhu̱xmachi nanuxchanexü̃chi ga nümax. 
4 Rü jemaca̱x Ngechuchupe̱xegu 
najangu, rü namacüwawa wüxi ga naĩgu 
naxĩnagü na Ngechuchuxü̃ nadauxü̃ca̱x 
ga jexguma jéma naxüpetügu. 5 Rü 
jexguma jéma naxüpetügu ga 
Ngechuchu, rü dauxü̃ nadau natüü̃wa 
ga guma naĩ. Rü nhanagürü nüxü̃: —Pa 
Zaquéux, ¡paxa írüxĩ i ngẽ́ma! Erü 
cupatawa tá changu i nhu̱xma 
LUCA 18 
,  
19 
O Novo Testamento na língua ticuna do Brasil, 2da ed. ©2009, Liga Bíblica
207 
—nhanagürü. 6 Rü paxa ínarüxĩ ga 
Zaquéu, rü taãẽãcüma Ngechuchuxü̃ 
najaxu. 7 Rü jexguma jemaxü̃ nadaugügu 
ga duü̃xü̃gü, rü guxü̃ma inanaxügüe ga 
Ngechuchuchiga na jadexagüxü̃. Rü 
nhanagürügü: —¿Nhuxãcü i nüma rü 
wüxi i duü̃xü̃ i pecaduã́xü̃patawa 
nangu? —nhanagürügü. 8 Rü jexguma 
ga Zaquéu rü inachi rü nhanagürü 
Ngechuchuxü̃: —Dücax, Pa Corix, 
chama rü ngearü dĩẽruã̱xgüxü̃na tá 
chanaxã i ngãxü̃gu i guxü̃ma i chorü 
ngẽmaxü̃gü. Rü ngẽxguma chi texé tüxü̃ 
chawomüxẽẽãcüma tüxü̃́ changĩ̱xgu, rü 
ãgümücüe̱xpü̱xcüna tá tüxü̃́ ngĩxü̃ 
chataeguxẽẽ i ngẽma tümaãrü dĩẽru 
—nhanagürü. 9 Rü Ngechuchu rü 
nhanagürü nüxü̃: —Rü nhama i 
ngunexü̃gu cupatawa nangu i maxü̃ i 
taguma gúxü̃, erü cuma rü ta rü 
Abrã́ũrüü̃ cujaxõ. 10 —Rü chama i 
Tupana Nane na duü̃xü̃xü̃ chiĩxü̃, rü 
nhama i naãnewa chaxũ na naxca̱x 
chajadauxü̃ca̱x i ngẽma duü̃xü̃gü i 
ijarütauxexü̃ na chanamaxẽxẽẽxü̃ca̱x 
—nhanagürü. 
 
Cua̱xruü̃ ga dĩẽrugu ixuxü̃ 
(Mt 25.14-30) 
11 Rü joxni jema Ngechuchuarü ore 
inaxĩnüẽjane ga duü̃xü̃gü, rü Ngechuchu 
rü wüxi ga to ga ore ga cua̱xruü̃xü̃ 
namaã nixu, jerü marü Jerucharéü̃xü̃ 
ningaica, rü duü̃xü̃gü nagu rüxĩnüẽgu rü 
paxa tá ínangu ga Tupana na norü 
ãẽ̱xgacü jiĩxü̃ca̱x. 12 Rü jexguma ga 
Ngechuchu rü nügüchiga nidexa rü 
nhanagürü nüxü̃: —Najexma ga wüxi ga 
jatü ga taxü̃ ga cori ixĩcü ga najaxucü 
ga ore na nachiü̃ãneãrü ãẽ̱xgacüxü̃tawa 
naxũxü̃ca̱x ga jaxü̃wa na jema ãẽ̱xgacü 
nüxü̃ unetaxü̃ca̱x na guma nawa ne 
naxũxü̃ne ga ĩãneãrü ãẽ̱xgacü jiĩxü̃ca̱x. 
13 —Rü jexguma taũta inaxũãchigu, rü 
naxca̱x nangema ga 10 ga norü 
duü̃xü̃gü. Rü wüxichigüna ngĩxü̃ naxã 
ga wüxitachinü ga tatanücü ga dĩẽru. 
Rü nhanagürü nüxü̃: 
“¡Ngĩmaã pepuracüe rü ngĩxü̃ 
peimuxẽẽ i nhaã dĩẽru nhu̱xmatáta 
chataegu!” nhanagürü. 14 —Notürü jema 
ĩãnecü̱̃ã̱x ga duü̃xü̃gü rü nachi naxaie ga 
guma cori. Rü jemaca̱x nawenaãma 
najamugü ga nhuxre ga orearü 
ngeruü̃gü na nachiü̃ãneãrü ãẽ̱xgacümaã 
nüxü̃ janaxugüxü̃ca̱x na tama 
nanaxwa̱xegüxü̃ na norü ãẽ̱xgacüxü̃ na 
jiĩxü̃ca̱x ga guma cori. 15 —Notürü 
nachiü̃ãneãrü ãẽ̱xgacü rü 
najangucuchixẽẽãma ga guma cori. Rü 
nhu̱xmachi ga guma cori rü norü 
ĩãneca̱x nataegu na jéma ãẽ̱xgacü na 
jiĩxü̃ca̱x. Rü jexguma ínanguxgu rü 
naxca̱x nangema ga jema 10 ga norü 
duü̃xü̃gü ga dĩẽru nüxna ngĩxü̃ naxãxü̃, 
jerü nüxü̃ nacuáxchaü̃ ga nhuxrechigü 
ngĩxü̃ na jamuxẽẽxü̃ ga norü dĩẽru ga 
wüxichigü ga jema norü duü̃xü̃gü. 
16 —Rü jema nüxĩra dĩẽru nüxna ngĩxü̃ 
naxãxü̃ rü norü corixü̃tawa nangu, rü 
nhanagürü: 
“Pa Corix, curü dĩẽru rü 10 
e̱xpü̱xcüna ngĩxü̃ chimuxẽẽ”, 
nhanagürü. 17 —Rü guma Cori ga 
jexwaca ãẽ̱xgacüxü̃ ingucuchicü rü 
nanangãxü̃, rü nhanagürü: 
“Wüxi i mexü̃ i chorü duü̃xü̃ cuixĩ. 
Maneca meãma namaã cupuracü i 
ngẽma íraxü̃ i dĩẽru i cuxna chaxãxü̃. Rü 
nhu̱xma rü 10 ja ĩãnegüarü ãẽ̱xgacüxü̃ 
LUCA 19 
O Novo Testamento na língua ticuna do Brasil, 2da ed. ©2009, Liga Bíblica
208 
tá cuxü̃ chixĩxẽẽ”, nhanagürü. 18 —Rü 
jéma nangu ga to ga norü duü̃xü̃, rü 
nhanagürü: 
“Pa Corix, curü dĩẽru rü 
wüxime̱ẽ̱xpü̱xcüna ngĩxü̃ chimuxẽẽ”, 
nhanagürü. 19 —Rü norü cori nanangãxü̃ 
rü nhanagürü nüxü̃: 
“Cuma rü wüxime̱ẽ̱xpü̱x ja ĩãnegüarü 
ãẽ̱xgacüxü̃ tá cuxü̃ chixĩxẽẽ”, 
nhanagürü. 20 —Rü jéma nangu ga to ga 
norü duü̃xü̃ rü nhanagürü nüxü̃: 
“Pa Corix, nhaã ijixĩ i curü dĩẽru. Rü 
wüxi ja dechugu ngĩxü̃ chanuque, rü 
ngẽmaãcü ngĩmaã changuxü̃. 21 —Jerü 
cuxca̱x chamuü̃, erü wüxi i jatü i aüxü̃ 
cuixĩ. Rü cunajauxtanü i ngẽma tama 
cuxrü ixĩxü̃, rü cunajaxu i nanetüarü o i 
ngextá tama cuma ícutoexü̃wa”. 22 —Rü 
jexguma ga guma ãẽ̱xgacü rü 
nhanagürü nüxü̃: 
“Wüxi i chorü duü̃xü̃ i chixexü̃ cuixĩ i 
cumax. Rü curü oretama nixĩ i cuxü̃ 
ixuxü̃ na cuchixexü̃. Marü nüxü̃ 
cucua̱xchire̱x ga na chaxaüxü̃, rü 
chanajautanüxü̃ i ngẽma tama choxrü 
ixĩxü̃, rü chanajaxuxü̃ i nanetüarü o i 
tama chama ichatoxü̃. 23 —¿Notürü 
tü̱xcüü̃ tama bancugu choxü̃́ ngĩmaã 
cunguxü̃ i chorü dĩẽru na ngẽ́ma choxü̃́ 
ngĩxü̃ jamuxẽẽgüxü̃ca̱x, rü ngẽmaãcü 
mucü ngĩxü̃ na chajaxuxü̃ca̱x i 
ngẽxguma íchanguxgu?” nhanagürü. 
24 —Rü jexguma ga ãẽ̱xgacü rü jema 
jexmagüxü̃maã nüxü̃ nixu, rü 
nhanagürü: 
“¡Nüxna ngĩxü̃ pejaxu i ngẽma dĩẽru, 
rü ngẽma 10 i dĩẽru nüxü̃́ ngẽxmaxü̃na 
ngĩxü̃ pexã!” nhanagürü. 25 —Rü 
nümagü rü nanangãxü̃gü, rü 
nhanagürügü: 
“Notürü, Pa Corix, nüma rü marü 
nüxü̃́ ingẽxma i 10 i dĩẽru”, 
nhanagürügü. 26 —Rü guma ãẽ̱xgacü 
nanangãxü̃, rü nhanagürü: 
“Pemaã nüxü̃ chixu rü texé ja chauga 
ĩnüxẽ rü jexera tá tüxna chanaxã. 
Notürü texé ja tama chauga ĩnüxẽ rü tá 
tüxna chanajaxu i woo ngẽma íraxü̃ i 
tüxü̃́ ngẽxmaxü̃. 27 —Rü jema chorü 
uwanügü ga tama naxwa̱xegüxü̃ ga norü 
ãẽ̱xgacüxü̃ na chiĩxü̃, ¡rü nuã penagagü, 
rü nuã chape̱xegu pejaḏai!” nhanagürü. 
 
Ngechuchu rü 
Jerucharéü̃gu naxücu 
(Mt 21.1-11; Mr 11.1-11; Ju 12.12-19) 
28 Rü jema ore ga cua̱xruü̃xü̃ 
jaxuxguwena ga Ngechuchu, rü 
inixũchigü ga Jerucharéü̃wa na naxũxü̃. 
29 Rü jexguma marü nawa 
nangugüchaü̃gu ga guma ĩãnegü ga 
Bechagué rü Betániã ga Oriwéranecüarü 
Ma̱xpǘneãrü ngaicamana jexmagüne, rü 
Ngechuchu nanamu ga taxre ga norü 
ngúexü̃gü. 30 Rü nhanagürü nüxü̃: 
—¡Gua ĩãnexãcüwa pexĩ! Rü ngẽxma tá 
nüxü̃ pejangau i wüxi i cowaru i 
ngexwaca jaxü̃ i ngẽxma ngaxü̃xü̃ i 
taguma texé natagu aunagüxü̃. ¡Rü 
pejawẽxü̃, rü nuã penaga! 31 —Rü 
ngẽxguma texé pexna c̱axgu na ṯacüca̱x 
pejawẽxü̃xü̃ i ngẽma cowaru, ¡rü 
tümamaã nüxü̃ peixu rü nhapegügü: 
“Torü Cori nanaxwa̱xe”, nhapegügü 
tüxü̃! 32 Rü jéma naxĩ ga jema taxre ga 
norü ngúexü̃gü. Rü jexma nüxü̃ 
najangau ga jema cowaru ga Ngechuchu 
namaã nüxü̃ ixuxü̃rüü̃. 33 Rü jexguma 
jawẽxü̃güãgu ga jema cowaru, rü norü 
joragü rü jema ngúexü̃güna nacagüe, rü 
LUCA 19 
O Novo Testamento na língua ticuna do Brasil, 2da ed. ©2009, Liga Bíblica
209 
nhanagürügü: —¿Tü̱xcüü̃ pejawẽxü̃ i 
ngẽma cowaru? —nhanagürügü. 34 Rü 
nümagü nanangãxü̃gü, rü nhanagürügü: 
—Torü Cori nanaxwa̱xe —nhanagürügü. 
35 Rü Ngechuchuxü̃tawa nanagagü ga 
jema cowaru. Rü jema norü ngúexü̃gü 
rü norü dejuxü̃chirumaã nanatütagü. Rü 
nhu̱xmachi Ngechuchuxü̃ natagu 
naxaunagüxẽẽgü. 36 Rü duü̃xü̃gü rü 
Ngechuchupe̱xewa norü 
dejuxü̃chirumaã najac̱ẖamagü ga nama. 
37 Rü jexguma inaxügüãgu na ínaxĩgüxü̃ 
nawa ga jema nama ga Oriwéranecüarü 
Ma̱xpǘnewa ijarüdaexü̃, rü guxü̃ma ga 
jema duü̃xü̃gü ga jaxõgüxü̃ ga nawe 
rüxĩxü̃ rü inanaxügü ga taãẽãcüma aita 
na naxüexü̃ rü tagaãcü Tupanaxü̃ na 
jacua̱xüü̃güxü̃ naxca̱x ga guxü̃ma ga 
jema cua̱xruü̃gü ga taxü̃ ga nüxü̃ 
nadaugüxü̃ ga Tupanaãrü poramaã 
naxüxü̃ ga Ngechuchu. 38 Rü 
nhanagürügü: —Namexẽchi ja daa tórü 
ãẽ̱xgacü ja Tupana núma namucü. ¡Rü 
petaãẽgü, Pa Dauxü̃cü̱̃ã̱x. Rü nüxü̃ 
peicua̱xüü̃gü ja Tupana! 
—nhanagürügü. 39 Rü jéma 
duü̃xü̃gütanüwa najexmagü ga nhuxre 
ga Parichéugü. Rü nhanagürügü 
Ngechuchuxü̃: —Pa Ngúexẽẽruü̃x, 
¡Jangagü i ngẽma cuwe rüxĩxü̃ i 
duü̃xü̃gü na janachianegüxü̃ca̱x! 
—nhanagürügü. 40 Notürü Ngechuchu 
nanangãxü̃ rü nhanagürü nüxü̃: 
—Pemaã nüxü̃ chixu rü ngẽxguma chi 
ijanangea̱xgügu i nhaã duü̃xü̃gü, rü daa 
nutagü ja namacüwawa ngẽxmagücü rü 
chi nüxĩ aita naxüe —nhanagürü. 41 Rü 
jexguma Jerucharéü̃ãrü ngaicamana 
nanguxgu ga Ngechuchu, rü guma 
ĩãnecü̱̃ã̱x ga duü̃xü̃güca̱x naxaxu. 42 Rü 
nhanagürü: —Pa Jerucharéü̃cü̱̃ã̱xgü, 
chierü nhama i ngunexü̃gu nüxü̃ 
pecua̱xgu na texé aixcuma taãẽ pexna 
ãxü̃. Notürü ngẽma rü pexchawa inicu̱x 
i nhu̱xma, rü taxuacüma nüxü̃ pecua̱x. 
43 —Rü tá guxchaxü̃gü pexü̃ naxüpetü. 
Rü perü uwanügü tá nanaxü i norü 
poxü̃chica i norü guxü̃cüwawa ja perü 
ĩãne. Rü norü churaragü tá pexü̃ 
ínachoeguãchi, rü guxü̃cüwawa tá 
pexca̱x ne naxĩ. 44 —Rü tá nagu napogüe 
ja perü ĩãne, rü tá pexü̃ nadai. Rü 
taxucütáma ja nuta ngextá nügüxétü 
nanugüxüra i perü ĩãneãrü 
poeguxü̃tapüwa. Rü ngẽmaãcü tá pexü̃ 
naxüpetü, jerü tama nüxü̃ 
pecua̱xgüchaü̃ ga jexguma Tupana 
petanügu naxũãnegu —nhanagürü. 
 
Ngechuchu rü tupauca ga taxü̃newa 
ínanawoxü̃ ga duü̃xü̃gü 
 
ga jéma taxegüxü̃ 
(Mt 21.12-17; Mr 11.15-19; 
 
Ju 2.13-22) 
45 Rü Ngechuchu rü tupauca ga 
taxü̃newa nangu rü jexma naxücu. Rü 
inanaxügü na ínawoxü̃ãxü̃ ga jema 
duü̃xü̃gü ga tupauca ga taxü̃newa 
taxegüxü̃. 46 Rü Ngechuchu rü 
nhanagürü nüxü̃: —Tupanaãrü ore i 
ümatüxü̃wa rü nhanagürü: 
“Chapata rü jumuxẽpataü̃ nixĩ”. 
Notürü pema rü ngĩ́ta̱a̱xgüxü̃pataü̃ 
pejaxĩxẽẽ —nhanagürü. 47 Rü guxü̃ ga 
ngunexü̃gu rü tupauca ga taxü̃newa 
najangu̱xẽẽtae ga Ngechuchu. Notürü ga 
paigüarü ãẽ̱xgacügü, rü ngúexẽẽruü̃gü 
ga Muĩséarü mugüwa ngu̱xẽẽtaegüxü̃, rü 
Jerucharéü̃ãrü ãẽ̱xgacügü, rü naxca̱x 
nadaugü ga nhuxãcü tá na 
LUCA 19 
O Novo Testamento na língua ticuna do Brasil, 2da ed. ©2009, Liga Bíblica
210 
jama̱xgüãxü̃ca̱x. 48 Notürü taxucürüwa 
ṯacü namaã naxügü, jerü guxü̃ma ga 
duü̃xü̃gü rü namaã nataãẽgü, rü meã 
inarüxĩnüẽ ga norü ore. 
 
Ngechuchuna nacagü na texéarü 
oregagu tupauca ga taxü̃newa 
nangu̱xẽẽtaexü̃ 
(Mt 21.23-27; Mr 11.27-33) 
 
20
  
1 Wüxi ga ngunexü̃ ga 
Ngechuchu rü tupauca ga 
taxü̃newa najexma. Rü nanangúexẽẽ ga 
duü̃xü̃gü, rü namaã nüxü̃ nixu ga 
Tupanaãrü ore. Rü jexguma íjadexajane 
rü jéma nangugü ga paigüarü 
ãẽ̱xgacügü, rü ngúexẽẽruü̃gü ga 
Muĩséarü mugüwa ngu̱xẽẽtaegüxü̃, rü 
Judéugüarü ãẽ̱xgacügü ga jaguã̱xgü. 
2 Rü nhanagürügü nüxü̃: —¿Texéarü 
mugagu nixĩ i cunaxüxü̃ i ngẽma núma 
cuxüxü̃? ¿Rü texé cuxü̃ tamu na 
cunaxüxü̃ca̱x i ngẽma? —nhanagürügü. 
3 Rü jexguma ga Ngechuchu rü 
nhanagürü nüxü̃: —Chama rü tá ta 
pexna chaca, rü chanaxwa̱xe i choxü̃ 
pengãxü̃gü. 4 —¿Rü texé tanamu ga 
Juã́ũ na duü̃xü̃güxü̃ ínabaiü̃xẽẽxü̃ca̱x? 
¿Pexca̱x rü Tupana jiĩxü̃ ga namucü rü 
e̱xna duü̃xü̃gümare? —nhanagürü. 5 Rü 
jexguma ga Parichéugü rü inanaxügüe 
ga nügümaã na japoragatanücüüxü̃. Rü 
nügümaãtama nhanagürügü: —¿Nhuxũ 
nhagügüxü̃ tá? Erü ngẽxguma chi: 
“Tupana núma nanamu”, nhagügu, rü 
nüma rü chi nhanagürü tüxü̃: 
“¿Rü tü̱xcüü̃ ga tama nüxü̃́ 
pejaxõgüxü̃?” nhanagürü chi tüxü̃. 
6 —Rü ngẽxguma chi nhagügu: 
“Jatügümare nuã nanamu”, nhagügu, 
rü guxü̃ i duü̃xü̃gü chi nutamaã tüxü̃ 
ínamuxũchigü, rü tüxü̃ chi nadai. Erü 
nümagü i duü̃xü̃gü rü nagu narüxĩnüẽ 
na Tupana jiĩxü̃ ga Juã́ũxü̃ mucü. 7 Rü 
Ngechuchuxü̃ nangãxü̃gü rü 
nhanagürügü: —Tama nüxü̃ tacua̱x ga 
texé núma na namuxü̃ ga Juã́ũ ga 
baiü̃xẽẽruü̃ —nhanagürügü. 8 Rü 
jexguma ga Ngechuchu rü nhanagürü 
nüxü̃: —Chama rü ta tãũxü̃táma pemaã 
nüxü̃ chixu na texé choxü̃ muxü̃ na 
chanaxüxü̃ca̱x i ngẽma choxna naxca̱x 
pec̱axü̃ —nhanagürü. 
 
Cua̱xruü̃ ga puracütanüxü̃ ga 
chixexü̃gu ixuxü̃ 
(Mt 21.33-44; Mr 12.1-11) 
9 Rü inanaxügü ga Ngechuchu ga 
duü̃xü̃gümaã na jadexaxü̃. Rü nhaã ore 
ga cua̱xruü̃xü̃ namaã nixu, rü 
nhanagürü: —Najexma ga wüxi ga jatü 
ga wüxi ga uwanecü ücü ga norü 
naãnewa. Rü nhu̱xmachi nhuxre ga 
puracütanüxü̃na nanaxã na nüxna 
nadaugüxü̃ca̱x rü jixcaama rü norü 
joramaã na jajauxjegüãxü̃ca̱x ga jema 
norü o. Rü nhu̱xmachi ga guma jatü rü 
nixũ ga jéma rü nuxcüma nataegu. 
10 —Rü jexguma nawa nanguxgu ga na 
jadauxü̃ ga jema uwagü, rü guma jatü 
rü jéma puracütanüxü̃güxü̃tawa 
nanamu ga wüxi ga norü duü̃xü̃ na 
naxca̱x íjac̱axü̃ca̱x ga jema uwagü ga 
nüxna üxü̃. Notürü jema 
puracütanüxü̃gü rü nanac̱uaixgü ga 
guma jatüarü duü̃xü̃, rü taxuü̃ma ga 
uwa nüxna naxãgü. Rü jemaãcü 
ínajamugü. 11 —Rü jexguma ga guma 
jatü rü wenaxãrü to ga norü duü̃xü̃ 
jéma ta namu. Notürü ga jema 
puracütanüxü̃gü rü chixexü̃ namaã 
LUCA 19 
,  
20 
O Novo Testamento na língua ticuna do Brasil, 2da ed. ©2009, Liga Bíblica
211 
nixugüe, rü nanac̱uaixgü, rü taxuü̃ma ga 
uwa nüxna naxãgü. Rü jemaãcü 
ínajamugü. 12 —Rü wenaxãrü to ga norü 
duü̃xü̃ jéma ta namu ga guma jatü. 
Notürü ga jema puracütanüxü̃gü rü 
nanapi̱xẽẽ, rü ínanata̱xüchigü ga jema 
naãnewa. 13 —Rü düxwa nhanagürü ga 
guma naãneãrü jora: 
“¿Ṯacü tá chaxüxü̃ i nhu̱xmax? 
Maneca name nixĩ i chaune ja nüxü̃ 
changechaü̃cü ngẽ́ma chanamu. Rü 
ngẽxguma nüxü̃ nadaugügu rü bexmana 
naga tá naxĩnüẽ”, nhanagürü. 
14 —Notürü ga jema puracütanüxü̃gü rü 
jexguma guma jatü nanexü̃ nadaugügu, 
rü nügümaã nhanagürügü: 
“Nhaããrü tá nixĩ i nhaã naãne i 
jixcaama. ¡Rü ngĩxã tajama̱xgü na tórü 
na jiĩxü̃ca̱x!” nhanagürügü. 15 —Rü 
ínanata̱xüchigü ga jema naãnewa, rü 
najama̱xgü —nhanagürü ga Ngechuchu. 
Rü jexguma ga Ngechuchu rü 
duü̃xü̃güna naca, rü nhanagürü: 
—¿Ṯacü tá ngẽma puracütanüxü̃maã 
naxü i ngẽma naãneãrü jora i nhu̱xmax? 
16 —Rü ngẽ́ma tá naxũ rü tá nanadai i 
ngẽma puracütanüxü̃gü, rü togüna tá 
nanaxã i norü naãne —nhanagürü ga 
Ngechuchu. Rü jexguma jemaxü̃ 
naxĩnüẽgu ga duü̃xü̃gü rü nhanagürügü: 
—Chierü tama ngẽmaãcü 
nangupetüxẽẽãxgu ja Tupana 
—nhanagürügü. 17 Notürü Ngechuchu rü 
nüxü̃ nadawenü, rü nhanagürü nüxü̃: 
—¿Notürü nhuxũ nhaxü̃chiga nixĩ i 
ngẽma Tupanaãrü ore i ümatüxü̃ i 
nhaxü̃?: 
“Jima nuta ja mecü ja ĩãrü üruü̃gü 
nüxü̃ oechirécü, rü nhu̱xma rü 
jimatama nixĩ ja Tupana nüxĩra 
jaxücuchicü na namaã 
inaxügüãxü̃ ja ĩpata”, 
nhaxü̃. 18 Rü nhanagürü ta ga 
Ngechuchu: —Texé ja jima nutamaã 
jarünhaxẽ, rü tá itapoü̃gü. Rü jíxema 
tümaẽ́tügu nanguxe ja jima nuta, rü tá 
tüxü̃ ninháĩxmü —nhanagürü ga 
Ngechuchu. 19 Rü ga paigüarü 
ãẽ̱xgacügü rü ngúexẽẽruü̃gü ga 
Muĩséarü mugüwa ngu̱xẽẽtaegüxü̃, rü 
jexgumatama Ngechuchuxü̃ 
nijauxgüchaü̃. Jerü nüxü̃ nacua̱xgü ga 
nachiga na jiĩxü̃ ga jema ore ga cua̱xruü̃ 
ga nüxü̃ jaxuxü̃. Notürü tama 
najajauxgü, jerü duü̃xü̃güxü̃ namuü̃ẽ. 
 
Ãẽ̱xgacüaxü̃́ dĩẽrumaã 
naxütanüxü̃chiga 
(Mt 22.15-22; Mr 12.13-17) 
20 Rü jemaca̱x ga jema paigüarü 
ãẽ̱xgacügü rü Ngechuchuxü̃tawa 
nanamugü ga nhuxre ga norü duü̃xü̃gü 
na mexü̃ i duü̃xü̃gürüü̃ jéma 
ijanaxĩnüẽxü̃ca̱x notürü naxca̱x na 
nadaugüxü̃ca̱x ga nhuxãcü 
nachiü̃ãneãrü ãẽ̱xgacüxü̃tawa 
Ngechuchuxü̃ na ínaxuaxü̃güxü̃ca̱x. 
21 Rü jemaca̱x Ngechuchuna nacagü rü 
nhanagürügü: —Pa Ngúexẽẽruü̃x, toma 
nüxü̃ tacua̱x rü aixcuma nixĩ i ngẽma 
nüxü̃ cuixuxü̃ rü ngẽma namaã 
cungúexẽẽtaexü̃. Rü tama duü̃xü̃ãrü 
düxétüxü̃negu cudawenü erü nacüma 
nixĩ i cungugüxü̃. Rü aixcuma 
cunangúexẽẽ i duü̃xü̃gü na Tupana 
naxwa̱xexü̃ãcüma namaxẽxü̃ca̱x. 22 —Rü 
dücax, ngẽma ĩãneãrü dĩẽru i ãẽ̱xgacü ja 
tacü ja Romacü̱̃ã̱x naxwa̱xexü̃ na 
tanaxütanüxü̃, ¿rü namexü̃ jiĩxü̃ na 
nüxü̃́ tanaxütanüxü̃ rü e̱xna tama? 
LUCA 20 
O Novo Testamento na língua ticuna do Brasil, 2da ed. ©2009, Liga Bíblica
212 
—nhanagürügü. 23 Notürü Ngechuchu 
nüxü̃ nacua̱xama na chixexü̃gu 
naxĩnüẽxü̃ ga jema duü̃xü̃gü, rü 
jemaca̱x nhanagürü nüxü̃: —¿Tü̱xcüü̃ i 
chixexü̃gu choxü̃ penguxẽẽchaü̃? 
24 —¡Choxü̃ ngĩxü̃ pewé i wüxi i dĩẽru 
na ngĩxü̃ chadauxü̃ca̱x! ¿Rü 
texéchicüna̱xã rü texééga nixĩ i ngĩgu 
üxü̃? —nhanagürü. Rü nanangãxü̃gü rü 
nhanagürügü: —Romacü̱̃ã̱x ja ãẽ̱xgacü 
ja tacüchicüna̱xã nixĩ —nhanagürügü. 
25 Rü jexguma ga Ngechuchu rü 
nhanagürü nüxü̃: —¡Ãẽ̱xgacüna ngĩxü̃ 
pexã i ngẽma ãẽ̱xgacüarü ixĩcü, rü 
Tupanana ngĩxü̃ pexã i ngẽma 
Tupanaãrü ixĩcü! —nhanagürü. 26 Rü 
jemaãcü ga Ngechuchu rü woo norü 
orewa rü taxucürüwama chixexü̃gu 
nananguxẽẽgü ga duü̃xü̃güpe̱xewa, jerü 
meãma nanangãxü̃. Rü guxü̃ma ga 
duü̃xü̃gü rü nangea̱xgümare jerü 
naḇaixãchiãẽgü namaã ga jema norü 
ore. 
 
Chaduchéugü rü Ngechuchuna 
nacagüe rü ngoxi wena 
 
namaxẽ i duü̃xü̃gü 
 
(Mt 22.23-33; Mr 12.18-27) 
27 Rü Ngechuchuxü̃tawa ínajadaugü ga 
nhuxre ga Chaduchéugü. Rü nümagü 
nixĩ ga nagu naxĩnüẽxü̃ na tagutáma 
wena namaxẽxü̃ i juexü̃. Rü jemaca̱x 
Ngechuchuxü̃ nhanagürügü: 28 —Pa 
Ngúexẽẽruü̃x, Muĩséarü mugüwa rü 
nhanagürü: 
“Ngẽxguma wüxi ja jatü naxma̱x 
ngexacüjane naju̱xgu, rü name 
nixĩ i naẽneẽtama ngĩmaã 
naxãma̱x i ngẽma jutecü i 
naxü̃ma̱x, na ngẽmaãcü 
naxãxãcüxü̃ca̱x nüxü̃́ ja naẽneẽ 
ja marü jucü”, 
nhanagürü ga jema ore. 29 Rü 
nhanagürügü ta ga Chaduchéugü: 
—Najexma ga 7 ga nügüeneẽ. Rü 
naxãma̱x ga guma jacü, notürü taũta 
naxãxãcüjane naju. 30 —Rü jexguma naĩ 
ga naẽneẽ nüxĩ ngĩmaã naxãma̱x ga 
jema ngecü. Rü guma rü ta naju, rü 
nangexacü. 31 —Rü jexguma rü naĩ ga 
naẽneẽ nüxĩ ngĩmaã naxãma̱x. Rü 
jemaãcü gucüma ga guma 7 ga 
nügüeneẽgü rü ngĩmaã naxãma̱x ga jema 
nge. Rü gucüma najue taũta 
naxãxãcüjane. 32 —Rü ngĩma rü ta 
düxwa iju ga jema nge. 33 Rü ngẽxguma 
juexü̃ wena maxẽgu, ¿rü ngecürüücü 
naxma̱x tá ijixĩ i ngẽma nge? Jerü 
jexguma namaxẽgu rü gucüma ga guma 
7 ga nügüeneẽ ngĩmaã naxãma̱x 
—nhanagürügü. 34 Rü jexguma ga 
Ngechuchu rü nanangãxü̃ rü nhanagürü: 
—Nhama i naãnewa rü jatügü rü 
nixãma̱xgü rü ngexü̃gü rü nixãtegü. 
35 —Notürü ngẽma duü̃xü̃gü i 
Tupanape̱xewa mexü̃ na wena namaxẽxü̃ 
na dauxü̃guxü̃ i naãnewa naxĩxü̃ca̱x rü 
ngẽ́ma rü tãũxü̃táma nixãma̱xgü rü e̱xna 
nixãtegü. 36 —Erü ngẽ́ma rü tagutáma 
najue. Rü dauxü̃cü̱̃ã̱x i Tupanaãrü orearü 
ngeruü̃gürüü̃ tá nixĩgü. Rü aixcuma 
Tupanaxãcügü nixĩgü erü juwa 
ínarüdagü. 37 —Rü jema ore ga naĩxãcü 
ga ij̱auratanücüxǘnechigawa, rü Muĩsé 
tüxü̃ nüxü̃ nacua̱xẽẽ rü juexü̃ rü tá wena 
na namaxẽxü̃. Erü jema orewa, rü 
nhanagürü ga Cori ga Tupana: 
“Chama nixĩ i Abrã́ũãrü Tupana, rü 
Isaquiarü Tupana, rü Jacúarü 
Tupana”, 
LUCA 20 
O Novo Testamento na língua ticuna do Brasil, 2da ed. ©2009, Liga Bíblica
213 
nhanagürü. 38 —Rü ngẽmawa nüxü̃ 
tacua̱x rü woo nhama i naãnewa najuegu 
i duü̃xü̃gü, notürü Tupanaca̱x rü 
guxü̃guma namaxẽ —nhanagürü. 39 Rü 
jexguma ga nhuxre ga ngúexẽẽruü̃gü ga 
Muĩséarü mugüwa ngu̱xẽẽtaegüxü̃ rü 
nhanagürügü: —Aixcuma meãma nüxü̃ 
cuixu, Pa Ngúexẽẽruü̃x —nhanagürügü. 
40 Rü jemawena rü marü namuü̃ẽ ga 
ṯacüchigaca̱x Ngechuchuna na 
nacagüexü̃. 
 
¿Texé nane nixĩ ja Cristu? 
 
(Mt 22.41-46; Mr 12.35-37) 
41 Rü Ngechuchu rü nhanagürü nüxü̃: 
—¿Tü̱xcüü̃ duü̃xü̃gü nüxü̃ nixugüe rü 
Cristu rü nuxcümaxü̃cü ga ãẽ̱xgacü ga 
Dawítaa nixĩ? 42-43 —Jerü Dawítama 
nhaããcü nanaxümatü ga Wijaegüarü 
poperawa: 
“Tupana rü chorü Cori ja Cristuxü̃ 
nhanagürü: ‘¡Nuã chorü 
tügünecüwawa rüto, 
nhu̱xmatáta cuxme̱xwa 
chanangẽxmagüxẽẽ i curü 
uwanügü na namaã 
icucuáxü̃ca̱x!’ ” 
nhaããcü nanaxümatü. 44 Rü nhanagürü ga 
Ngechuchu: —¿Nhuxũcürüwa i Dawítaa 
jiĩxü̃ ja Cristu ega nümatama ga Dawí rü 
norü Corimaã naxuãgu? —nhanagürü. 
 
Ngechuchu rü nüxü̃ nixu na tama 
nameãrü maxü̃ã̱xgüxü̃ ga jema 
ngúexẽẽruü̃gü ga Muĩséarü 
mugüwa ngu̱xẽẽtaegüxü̃ 
(Mt 23.1-36; Mr 12.38-40; 
 
Lc 11.37-54) 
45 Rü guxü̃ma ga duü̃xü̃gü rü jéma 
inarüxĩnüẽ ga jexguma Ngechuchu norü 
ngúexü̃güxü̃ nhaxgu: 46 —¡Pexuãẽgü 
naxca̱x i ngẽma ngúexẽẽruü̃gü i 
Muĩséarü mugüwa ngu̱xẽẽtaegüxü̃! Erü 
nümagü rü norü me nixĩ i mexü̃ i 
naxchirumaã na naxĩãneãxü̃. Rü 
ĩãnemaü̃wa nanaxwa̱xegü na duü̃xü̃gü 
meã nüxü̃ rümoxẽgüxü̃. Rü 
ngutaque̱xepataü̃güwa rü norü me nixĩ i 
ãẽ̱xgacügüma̱xwe̱xewa na natogüxü̃. Rü 
õna i taxü̃wa rü ngẽma õnaãrü 
joraxü̃tawa ügüxü̃ i nachicaca̱x 
nadaugü. 47 —Rü tüxü̃ 
nawomüxẽẽgüãcüma tüxna nanapuxü̃ ja 
tümapatagü ja jíxema jutegüxe. Rü 
nhu̱xmachi nanama̱xẽẽ i norü jumuxẽgü 
na duü̃xü̃gü nagu rüxĩnüẽxü̃ca̱x na 
aixcuma mexü̃gü jiĩgüxü̃. Notürü 
nümagü tá nixĩ i jexeraãcü napocuexü̃ 
—nhanagürü. 
 
Jutecü ga ngearü dĩẽruã̱xcü ga 
Tupanaca̱x dĩẽru ngĩxü̃ ixãcüchiga 
 
(Mr 12.41-44) 
 
21
  
1 Rü jexguma tupauca ga 
taxü̃newa najexmagu ga 
Ngechuchu, rü jéma nüxü̃ nadau ga 
nhuxãcü duü̃xü̃gü ga idĩẽruã́xü̃ 
Tupanana ngĩxü̃ na naxãgüxü̃ ga norü 
dĩẽru ga tupaucaarü dĩẽruchiü̃wa. 2 Rü 
ngĩxü̃ nadau ta ga wüxi ga ngecü ga 
jutecü ga ngearü dĩẽruã̱xcü ga 
tupaucaarü dĩẽruchiü̃gu taxretachinü ga 
íraxü̃chicü ga dĩẽru ngĩxü̃ ixücuchicü. 
3 Rü nhanagürü ga Ngechuchu: 
—Aixcuma pemaã nüxü̃ chixu rü nhaã 
ngecü i jutecü i ngearü dĩẽruã̱xcü rü 
guxü̃ i togü i dĩẽru ngĩxü̃ ixãgüxü̃ãrü 
jexera ngĩxü̃ ixã. 4 —Jerü guxü̃ma ga 
togü rü ngĩxü̃ inaxã ga jema nüxü̃́ 
íjaxügücü. Notürü ngĩma ngĩxü̃́ 
LUCA 20 
,  
21 
O Novo Testamento na língua ticuna do Brasil, 2da ed. ©2009, Liga Bíblica
214 
natauxjane ngĩxü̃ ixã ga gu̱xcüma ga 
ngĩxü̃́ jexma̱xcü ga ngĩrü õnatanü 
—nhanagürü. 
 
Ngechuchu nanaxunagü na tupauca 
ja taxü̃negu tá napogüexü̃ 
(Mt 24.1-2; Mr 13.1-2) 
5 Rü nhuxre ga norü ngúexü̃gü rü 
nidexagü nachiga ga tupauca ga taxü̃ne 
ga nhuxãcü na namexẽchixü̃ ga 
naxtapü̱x ga nutanaxca̱xgü, rü na 
namexẽchixü̃ ga guxü̃ma ga guma 
tupaucaarü jemaxü̃gü ga duü̃xü̃gü 
nüxna ãmarexü̃. Rü jexguma ga 
Ngechuchu rü nhanagürü: 6 —Wüxi i 
ngunexü̃ rü guxü̃netama ja daa tupauca 
ja nüxü̃ pedauxü̃ne, rü tá nagu napogüe. 
Rü naxtapü̱xarü nutagü rü taxucütáma 
nügüétü naxüxüra, rü bai ja wüxi 
—nhanagürü. 
 
Cua̱xruü̃gü i tá nüxü̃ idauxü̃ naxü̃pa 
na nagúxü̃ i naãne 
 
(Mt 24.3-28; Mr 13.3-23) 
7 Rü jexguma ga norü ngúexü̃gü rü 
Ngechuchuna nacagü, rü nhanagürügü: 
—Pa Ngúexẽẽruü̃x, ¿nhuxgu tá nixĩ i 
nangupetüxü̃ i ngẽma nüxü̃ cuixuxü̃? 
¿Rü ṯacüwa tá nüxü̃ tacua̱x na 
nangupetüchaü̃xü̃ i ngẽma? 
—nhanagürügü. 8 Rü Ngechuchu rü 
nhanagürü: —¡Pexuãẽgü tá na taxuü̃ma 
pexü̃ womüxẽẽxü̃ca̱x! Erü muxũchixü̃ tá 
chagu nügü nicu̱xgü rü tá ínangugü rü 
nhanagürügü tá: 
“Chama nixĩ i Cristu, rü paxa tá nagu̱x i 
naãne”, nhanagürügü tá pexü̃. ¡Notürü 
tãũxü̃táma nüxü̃́ pejaxõgü! 9 —Rü 
ngẽxguma tá nüxü̃ pexĩnüẽgu na nügü 
naḏaixü̃ i wüxi i nachiü̃ãne to i 
nachiü̃ãnemaã, rü e̱xna nüxü̃ pexĩnüẽgu na 
wüxi i nachiü̃ãnewatama rü duü̃xü̃gü rü 
norü ãẽ̱xgacümaã nügü naḏaixü̃, ¡rü 
tãũxü̃táma peḇaixãchiãẽgü! Erü ngẽmaãcü 
tá nangupetü i noxrix. Notürü tãũxü̃táma 
naãneãrü gu̱x nixĩ i ngẽma. 10 —Erü wüxi i 
ãẽ̱xgacüarü churaragü rü to i ãẽ̱xgacüarü 
churaragümaã tá nügü nadai. Rü wüxi i 
nachiü̃ãne rü to i nachiü̃ãnemaã tá nügü 
nadai. 11 —Rü nümaxü̃ i nachiü̃ãnegüwa rü 
poraãcü tá naxĩã̱xãchiane, rü poraãcü tá 
nangu̱x i taija, rü tá nataxüchi i ḏaaweane. 
Rü duü̃xü̃gü tá nüxü̃ nadaugü i dauxü̃wa i 
ṯacü i namaã naḇaixãchiexü̃, rü taxü̃ i 
cua̱xruü̃gü. 12 —Notürü naxü̃pa i guxü̃ma i 
ngẽma rü duü̃xü̃gü tá pexü̃ ínajauxü̃, rü tá 
pewe ningẽxü̃tanü. Rü 
ngutaque̱xepataü̃güwa tá pexü̃ nagagü na 
ngẽ́ma pexna nacagüxü̃ca̱x, rü tá pexü̃ 
napocue. Rü nachiü̃ãnegüarü 
ãẽ̱xgacügüpe̱xewa tá pexü̃ nagagü, naxca̱x 
na chorü duü̃xü̃gü peixĩgüxü̃. 13 —Rü 
ngẽmaãcü tá pexü̃́ natauxcha na 
ãẽ̱xgacügümaã nüxü̃ peixuxü̃ i chauchiga. 
14 —Rü ngẽxguma tá ngẽ́ma pexü̃ 
nagagügu, ¡rü tãṹ i pexoegaãẽgüxü̃ naxca̱x 
na ṯacümaã tá penangãxü̃xü̃ na pegüétüwa 
pechogüxü̃ca̱x! 15 —Erü chama tá pexü̃ 
charüngü̃xẽẽ na nüxü̃ pecuáxü̃ca̱x na 
ṯacümaã penangãxü̃xü̃ i perü uwanügü. Rü 
nümagü rü tãũxü̃táma nüxü̃ nacua̱xgü na 
ṯacümaã pexü̃ nangãxü̃güxü̃ i ngẽxguma. 
16 —Notürü pema rü woo penatügü, rü 
peegü, rü peeneẽgü, rü peeja̱xgü, rü 
petanüxü̃gü, rü pemücügü rü tá 
napeechitaegü na purichíagüxü̃tawa pexü̃ 
íjaxuaxü̃güxü̃. Rü purichíagü rü tá pexü̃ 
nadai i nhuxre i pemax. 17 —Rü guxü̃ i 
naãnewa rü duü̃xü̃gü tá pechi naxaie, erü 
choxü̃́ pejaxõgü rü chorü duü̃xü̃gü peixĩgü. 
LUCA 21 
O Novo Testamento na língua ticuna do Brasil, 2da ed. ©2009, Liga Bíblica
215 
18 —Notürü woo ṯacü pexü̃ üpetügu rü 
Tupaname̱xẽwa tá pengẽxmagü, rü nüma 
tá pexü̃ ínapoxü̃ rü bai i wüxi i pejae tá 
inajarütaxu. 19 —Rü ngẽxguma aixcuma 
pejaxõgüamagu rü tama choxü̃ ípeta̱xgu, 
rü tá penajauxgü i maxü̃ i taguma gúxü̃. 
20 —Rü ngẽxguma nüxü̃ peda̱xgu na perü 
uwanügüarü churaragü Jerucharéü̃xü̃ 
íchomaẽguãchixü̃, rü ngẽmawa tá nüxü̃ 
pecua̱x na paxa tá nagu napogüexü̃ ja jima 
ĩãne. 21 —Rü jíxema Judéaanewa 
ngẽxmagüxe rü name nixĩ i 
ma̱xpǘneãnewa tabuxmü. Rü jíxema 
Jerucharéü̃wa ngẽxmagüxe rü tanaxwa̱xe 
na paxa ítachoxü̃xü̃. Rü jíxema tümaãnewa 
ngẽxmagüxe rü tama name na ĩãneca̱x 
tawoeguxü̃. 22 —Erü ngẽma ngunexü̃gügu 
tá ínangu i Tupanaãrü pocu. Rü ngẽmaãcü 
tá najanguxẽẽ i guxü̃ma i ngẽma norü ore i 
ümatüxü̃wa nüxü̃ jaxuxü̃. 23 —Rü ngẽma 
ngunexü̃gügu rü tá poraãcü tüxü̃́ naguxcha 
ja jíxema ngexegü ja iixãũcharaü̃güxe rü 
jíxema imaĩxãcügüxe. Erü tá nangẽxma i 
taxü̃ i ngúxü̃, rü Tupana rü poraãcü tá 
nanapocue i ngẽma duü̃xü̃gü. 24 —Rü 
nhuxre, rü tá norü uwanügü taramaã 
nanadai. Rü togü, rü tá ínanajauxü̃ na to i 
nachiü̃ãnewa nagagüãxü̃ca̱x. Rü 
nhu̱xmachi i ngẽma norü uwanügü rü tá 
nagu napogüe ja jima ĩãne ja Jerucharéü̃. 
Rü ngẽmaãcü tá nangupetü nhu̱xmatáta 
nawa nangu na Tupana ínamuxü̃xü̃ i 
ngẽma norü uwanügü. 
 
Nhuxãcü tá nixĩ i ngẽxguma 
nataegugu ja Tupana Nane ja 
duü̃xü̃xü̃ ixĩcü 
 
(Mt 24.29-35, 42-44; Mr 13.24-37) 
25 —Rü üa̱xcü, rü tawemacü, rü 
woramacurigü, rü tá naxüchicüügü. Rü 
guxü̃ i nachiü̃ãnegüwa rü duü̃xü̃gü rü tá 
nanaxi̱xãchiãẽtanü rü tá naḇaixãchiãẽgü 
namaã na poraãcü naxãũgaãchixü̃ i taxü̃ 
i taxtüarü juãpegü. 26 —Rü duü̃xü̃gü rü 
norü muü̃maã tá nijuãchitanü i 
ngẽxguma nagu naxĩnüẽgu i ngẽma 
üpetüchaü̃xü̃ i nhama i naãnewa. Erü 
woo guxü̃ma i ṯacü i dauxü̃wa nüxü̃ 
idauxü̃ rü tá naxĩã̱xãchitanü rü tá nu ne 
nanaxĩmare. 27 —Rü ngẽxguma rü guxü̃ i 
duü̃xü̃gü i nhama i naãnecü̱̃ã̱x rü tá 
choxü̃ nadaugü i ngẽxguma wüxi i 
caixanexü̃maã ícharüxĩ̱xgu rü núma 
chaxũxgu namaã i taxü̃ i chorü pora rü 
chorü mexü̃. 28 —Rü ngẽxguma 
inaxügügu na naxüpetüxü̃ i ngẽma 
pemaã nüxü̃ chixuxü̃, rü name nixĩ na 
petaãẽgüxü̃ rü meã pedaunagüxü̃, erü 
paxa tá íchangu na pexü̃ 
íchanguxü̃xẽẽxü̃ca̱x —nhanagürü. 29 Rü 
jemawena rü wüxi ga ore ga cua̱xruü̃xü̃ 
namaã nixu ga Ngechuchu, rü 
nhanagürü: —¡Dücax penangugü i 
figuera, rü e̱xna ngẽxü̃rüüxü̃mare i to i 
naĩgü! 30 —Rü ngẽxguma nüxü̃ peda̱xgu 
na ngexwaca naxüátüxü̃, rü ngẽmawa 
nüxü̃ pecua̱x na paxa tá taunecü na 
jiĩxü̃. 31 —Rü ngẽxgumarüü̃ ta i 
ngẽxguma nüxü̃ peda̱xgu na 
nangupetüxü̃ i ngẽma pemaã nüxü̃ 
chixuxü̃, rü ngẽmawa tá nüxü̃ pecua̱x na 
jimama jiĩxü̃ ja Tupana na ãẽ̱xgacü 
jiĩxü̃ca̱x. 32 —Aixcuma pemaã nüxü̃ 
chixu rü guxü̃ma i ngẽma nüxü̃ chixuxü̃ 
rü tá ningu naxü̃pa na najuexü̃ i 
duü̃xü̃gü i nhu̱xma maxẽxü̃. 
33 —Dauxü̃guxü̃ i naãne rü nhama i 
naãne rü tá nagu̱x. Notürü chorü ore rü 
tagutáma inajarüxo. 34 —¡Pexuãẽgü na 
tama ṯacü rü chixexü̃gagu düxwa nüxü̃ 
LUCA 21 
O Novo Testamento na língua ticuna do Brasil, 2da ed. ©2009, Liga Bíblica
216 
perüxoexü̃ na pejaxõgüxü̃! Rü ngẽmaca̱x 
penaxwa̱xe na pegüna pedaugüxü̃ na 
tama pengãxẽxü̃ rü e̱xna nhama i 
naãneãrü ngúchaü̃guama na 
perüxĩnüẽxü̃. Erü ngürüãchi ngẽmagu 
íperüxĩnüẽjane tá pexü̃ íchajaḇaixgü. 
35 —Rü nhama wüxi ja jüta ja ngürüãchi 
ṯacü ijaxúnerüü̃ tá nixĩ naxca̱x i guxü̃ma 
i duü̃xü̃gü i nhama i naãnecü̱̃ã̱x i 
ngẽxguma wenaxãrü núma chaxũxgu. 
36 —Rü ngẽmaca̱x name nixĩ i pegü 
ípemexẽẽgü. ¡Rü guxü̃guma 
pejumuxẽgü na ngẽmaãcü tama pexü̃ 
naxüpetüxü̃ca̱x i ngẽma ãũcümaxü̃gü, rü 
aixcuma pemexü̃ca̱x i ngẽxguma 
chape̱xewa pengugügu! —nhanagürü ga 
Ngechuchu. 37 Rü guxü̃ ga ngunexü̃gügu 
rü tupauca ga taxü̃newa najexma ga 
Ngechuchu, rü duü̃xü̃güxü̃ nangúexẽẽ. 
Rü chütacü rü guma Ma̱xpǘne ga 
Oriwéranecügu ãẽ́ganegu najapeexü̃. 
38 Rü guxü̃ma ga duü̃xü̃gü rü 
pa̱xmamaxü̃chi tupauca ga taxü̃newa 
nangugüxü̃ na Ngechuchuxü̃ 
naxĩnüẽxü̃ca̱x. 
 
Ãẽ̱xgacügü naxca̱x nadaugü na 
nhuxãcü Ngechuchuxü̃ jajauxgüxü̃ 
(Mt 26.1-5, 14-16; Mr 14.1-2, 10-11; 
Ju 11.45-53) 
 
22
  
1 Rü marü ningaica ga 
Judéugüarü peta ga 
Üpetüchiga ga nagu nangõ̱xgüãxü̃ ga 
põũ ga ngearü puxẽẽruü̃ã́xü̃. 2 Rü ga 
paigüarü ãẽ̱xgacügü rü ngúexẽẽruü̃gü 
ga Muĩséarü mugüwa ngu̱xẽẽtaegüxü̃ rü 
naxca̱x nadaugü ga nhuxãcü 
duü̃xü̃güechita Ngechuchuxü̃ na 
jama̱xgüxü̃, jerü duü̃xü̃güxü̃ namuü̃ẽ. 
3 Rü jexguma ga Chataná rü Juda ga 
Icariótigu nangaxi. Rü nüma ga Juda rü 
jema 12 ga Ngechuchuarü ngúexü̃gü ga 
imugüxü̃tanüxü̃chire̱x nixĩ. 4 Rü nüma 
ga Juda rü ínajadau natanüwa ga 
paigüarü ãẽ̱xgacügü rü tupauca ga 
taxü̃neãrü purichíagüarü ãẽ̱xgacügü. Rü 
namaã nüxü̃ nixu ga nhuxãcü na 
natauxchaxü̃ ga Ngechuchuxü̃ na 
jajauxgüxü̃ca̱x. 5 Rü nümagü ga jema 
ãẽ̱xgacügü rü nataãẽgü. Rü dĩẽru 
Judana ngĩxü̃ naxuaxü̃gü. 6 Rü Juda rü: 
—Ngü̃ —nhanagürü ga jexguma. Rü 
inanaxügü ga naxca̱x na nadauxü̃ ga 
nhuxãcü duü̃xü̃güechita Ngechuchuxü̃ 
na jajauxgüxü̃ ga ãẽ̱xgacügü. 
 
Üpetüchigaarü õnawa 
 
nachibü ga Cori 
 
(Mt 26.17-29; Mr 14.12-25; 
 
Ju 13.21-30; 1 Co 11.23-26) 
7 Rü nawa nangu ga jema petaarü 
ngunexü̃ ga nagu nangõ̱xgüãxü̃ ga põũ 
ga ngearü puxẽẽruü̃ã́xü̃. Rü jema nixĩ ga 
ngunexü̃ ga nagu carneruxacü 
jama̱xgüxü̃ naxca̱x ga Üpetüchigaarü 
peta. 8 Rü Ngechuchu nanamu ga Pedru 
rü Juã́ũ, rü nhanagürü nüxü̃: 
—¡Pejamexẽẽ̱x i tórü õna i 
Üpetüchigaca̱x! —nhanagürü. 9 Rü 
nümagü Ngechuchuxü̃ nangãxü̃gü, rü 
nhanagürügü: —¿Ngextá nixĩ i 
cunaxwa̱xexü̃ na tanamexẽẽxü̃? 
—nhanagürügü. 10 Rü Ngechuchu 
nanangãxü̃, rü nhanagürü: —Ngẽxguma 
Jerucharéü̃wa pengugügu rü ngẽxma tá 
nüxü̃ pejangau i wüxi ja jatü i wüxi i 
tü̃xü̃ i dexámaã ããcuxcü ngĩxü̃ ingexü̃. 
¡Rü nawe perüxĩ nhu̱xmatáta napatawa 
pengugü! 11 —¡Rü jima ĩpata ja nagu 
jaxücune ja jima jatü, rü jima ĩãrü 
LUCA 21 
,  
22 
O Novo Testamento na língua ticuna do Brasil, 2da ed. ©2009, Liga Bíblica
217 
joramaã nüxü̃ peixu rü nhapegügü 
nüxü̃: 
“Torü ngúexẽẽruü̃ rü nüxü̃ 
nacuáxchaü̃ na ngẽxü̃rüüxü̃ jiĩxü̃ i 
ngẽma ucapu i norü ngúexü̃gümaã tá 
nawa nachibüxü̃ i Üpetüchigaarü 
õnaca̱x”, nhapegügü nüxü̃! 12 —Rü tá 
pexü̃ nüxü̃ nadauxẽẽ i wüxi i ucapu i 
taxü̃ i marü mexẽẽxü̃ i norü 
dauxü̃chiü̃wa ngẽxmaxü̃. ¡Rü ngẽmawa 
tá penamexẽẽ i ngẽma õna i 
Üpetüchigaca̱x ixĩxü̃! —nhanagürü 
nüxü̃. 13 Rü jéma naxĩ ga nümagü rü 
nüxü̃ inajangaugü ga guxü̃ma jema 
Ngechuchu namaã nüxü̃ ixuxü̃rüü̃. Rü 
jéma nanamexẽẽgü ga õna ga 
Üpetüchigaca̱x ixĩxü̃. 14 Rü jexguma 
nawa nanguxgu ga ngora ga na 
nachibüexü̃, rü mechawa narüto ga 
Ngechuchu namaã ga norü ngúexü̃gü. 
15 Rü jexguma ga Ngechuchu rü 
nhanagürü: —Nhuxãcü poraãcü choxü̃́ 
nangúchaü̃ na pemaã chachibüxü̃ i nhaã 
Üpetüchigaarü õnawa naxü̃pa na 
chajuxü̃. 16 —Notürü pemaã nüxü̃ chixu 
rü tãũxü̃táma wenaxãrü Üpetüchigaarü 
õnawa chachibü, nhu̱xmatáta chawa 
jangu i ngẽma Tupana naxwa̱xexü̃ 
—nhanagürü. 17 Rü jexguma nanajaxu 
ga wüxi ga copu ga wĩũmaã ããcuxü̃. Rü 
Tupanana moxẽ naxãxĩra, rü nhu̱xmachi 
nhanagürü nüxü̃ ga norü ngúexü̃gü: 
—¡Pejaxaxü ja daa wĩũ, rü pegümaã 
peṉg̱au! 18 —Erü pemaã nüxü̃ chixu rü 
tagutáma wena chajaxaxü ja wĩũ 
nhu̱xmatáta nawa nangu na pecaduarü 
ütanüca̱x chajuxü̃ na aixcuma pemaã 
inacuáxü̃ca̱x ja Tupana —nhanagürü. 
19 Rü nanajaxu ta ga põũ, rü Tupanana 
moxẽ naxca̱x naxã. Rü nhu̱xmachi 
inanabücu, rü norü ngúexü̃güna nanaxã. 
Rü nhanagürü nüxü̃: —Nhaã põũ rü 
chaxune i pexca̱x juxü̃chiga nixĩ. ¡Rü 
nhaãwena rü nhaãcü tá penaxü na 
choxna pecua̱xãchiexü̃ca̱x! 
—nhanagürü. 20 Rü marü chibüwena rü 
to ga copu ga wĩũmaã ããcuxü̃ norü 
ngúexü̃güna naxã, rü nhanagürü: —Daa 
wĩũ rü Tupanaãrü uneta i 
ngexwacaxü̃xü̃ãrü cua̱xruü̃ nixĩ. Rü 
chaugü ja pexca̱x ibacüwa Tupana pexü̃ 
nüxü̃ nadauxẽẽ na aixcuma jiĩxü̃ i 
ngẽma norü uneta. 21 —Notürü ngẽma 
jatü i chauechita ãẽ̱xgacügüna choxü̃ 
muxchaü̃xü̃, rü nuã mechawa tamaã 
narüto i nhu̱xmax. 22 —Rü chama i 
Tupana Nane na duü̃xü̃xü̃ chiĩxü̃, rü 
Chaunatü ixunetaxü̃rüü̃ tá chaju. 
Notürü wüxi i ngechaü̃xü̃chi tá nixĩ 
naxca̱x i ngẽma jatü i ãẽ̱xgacügüna 
choxü̃ muxü̃. 23 Rü jexguma ga norü 
ngúexü̃gü rü inanaxügüe ga nügüna na 
nacagüexü̃, rü nhanagürügü: —¿Texé tá 
tixĩ ja jíxema naẽchita ãẽ̱xgacügüna 
namuxẽ? —nhanagürügü. 
 
Norü ngúexü̃gü rü nügümaã 
niporagatanücüü nachiga na 
 
texé tá tiĩxü̃ ja natanüwa 
guxããrü jexera ixĩxẽ 
24 Rü jexguma ga jema ngúexü̃gü rü 
nügümaã niporagatanücüü nachiga na 
texé tá tiĩxü̃ ja natanüwa guxããrü jexera 
ixĩxẽ. 25 Notürü ga Ngechuchu rü 
nhanagürü nüxü̃: —Nhama i naãnewa 
rü guxü̃ i nachiü̃ãnegüarü ãẽ̱xgacügü, rü 
poraãcü norü duü̃xü̃güxü̃ namugü. Rü 
nhu̱xmachi nügü jaxugügu rü norü 
duü̃xü̃güarü daruü̃ i mexü̃gü nixĩgü. 
26 —¡Notürü pema rü tãũxü̃táma 
LUCA 22 
O Novo Testamento na língua ticuna do Brasil, 2da ed. ©2009, Liga Bíblica
218 
ngẽxgumarüü̃ peixĩgü! Rü ngẽxguma 
texé naxwa̱xegu na guxããrü jexera tiĩxü̃ 
i petanüwa, rü name nixĩ na tügü 
ítarüxíraxü̃ i guxü̃ma i 
tümamücügütanüwa. Rü texé 
naxwa̱xegu na peeru tiĩxü̃ i petanüwa, 
rü name nixĩ i noxri rü guxããrü 
ngü̃xẽẽruü̃ tixĩ. 27 —Rü nhama i 
naãnewa rü corigü rü mechawa 
narütogü na nachibüexü̃ca̱x, rü norü 
duü̃xü̃gü nixĩ i ngẽma naxca̱x õna ixüxü̃ 
rü nüxü̃ rüngü̃xẽẽxü̃. Notürü tatanüwa 
rü tama ngẽmaãcü nixĩ, erü chama i 
perü cori na chiĩxü̃ rü perü ngü̃xẽẽruü̃ 
chixĩ. 28 —Rü pemagü nixĩ ga guxü̃guma 
chauxü̃tawa pejexmagüxü̃ ga jexguma 
ngúxü̃ chingexgu. 29 —Rü ngẽmaca̱x i 
chama rü ãẽ̱xgacügüxü̃ pexü̃ chixĩgüxẽẽ 
jema chaunatü ãẽ̱xgacüxü̃ choxü̃ 
ingucuchixẽẽxü̃rüü̃. 30 —Rü ngẽmaãcü 
ãẽ̱xgacü íchixĩxü̃wa rü chamaã tá 
pechibüe rü tá pexaxegü. Rü 
ãẽ̱xgacüchicawa tá perütogü na norü 
maxü̃ca̱x nüxna pecagüxü̃ i guxü̃ma i 
Judéugü —nhanagürü. 
 
Ngechuchu nüxü̃ nixu na Pedru tá 
nügü icúxü̃ na norü ngúexü̃ jiĩxü̃ 
(Mt 26.31-35; Mr 14.27-31; 
 
Ju 13.36-38) 
31 Rü Pedruxü̃ nhanagürü ta ga Cori ga 
Ngechuchu: —Pa Pedrux, Chataná rü 
pexca̱x ínaca na chixexü̃maã poraãcü 
pexü̃ naxüxü̃ca̱x. 32 —Notürü chama rü 
Chaunatüxü̃ cuxca̱x chaca̱a̱xü̃ na 
taguma nüxü̃ curüxoxü̃ca̱x na cujaxõxü̃. 
Rü ngẽmaca̱x i cumax, Pa Pedru, rü 
ngẽxguma chauxca̱x cutaeguxgu, rü 
chanaxwa̱xe i nüxü̃ curüngü̃xẽẽ i 
cumücügü na nümagü rü 
jaxõgüechaãxü̃ca̱x —nhanagürü. 33 Rü 
nhanagürü ga Pedru: —Pa Corix, chama 
rü marü íchamemare na wüxigu cumaã 
na chapocuxü̃ rü e̱xna wüxigu cumaã na 
chajuxü̃ —nhanagürü. 34 Notürü 
Ngechuchu rü nhanagürü nüxü̃: —Pa 
Pedrux, cumaã nüxü̃ chixu rü 
nhamatama i chütaxü̃gu naxü̃pa na ota 
ic̱axü̃, rü cuma rü tamaẽ̱xpü̱xcüna tá 
nüxü̃ cuixu na tama choxü̃ cucuáxü̃ 
—nhanagürü. 
 
Marü ningaica ga na guxchaxü̃gü 
nüxü̃ üpetüxü̃ 
35 Rü jexguma ga Ngechuchu rü norü 
ngúexü̃güna naca, rü nhanagürü: 
—Jexguma pexü̃ chimugügu ngearü 
chacuã̱xgüxemaã rü ngearü 
dĩẽruã̱xgüxemaã rü ngearü 
chapatuã̱xgüxemaã, ¿rü ṯacü pexü̃́ 
taxuxü̃ ga jexguma? —nhanagürü. Rü 
nümagü nanangãxü̃gü rü nhanagürügü: 
—Taxuü̃ma —nhanagürügü. 36 Rü 
jexguma norü ngúexü̃güxü̃ nhanagürü 
ga Ngechuchu: —Notürü nhu̱xma rü 
texé ja petanüwa ja chacuã́xẽ rü 
tanaxwa̱xe na ítajangexü̃ i tümaãrü 
chacu rü tümaãrü dĩẽruchixü̃ rü ta. Rü 
ngẽxguma texé ngearü taraã̱xgu rü 
tanaxwa̱xe i namaã tataxe i tümaãrü 
dejuxü̃chiru na tümaãrü poxü̃ruü̃ i 
taraca̱x tataxexü̃ca̱x. 37 —Erü pemaã 
nüxü̃ chixu rü chauchiga nixĩ i ngẽma 
Tupanaãrü ore i ümatüxü̃ i nhaxü̃: 
“Wüxi i máẽtaxü̃rüü̃ tá nanapocugü 
rü tá najama̱xgü”, 
nhaxü̃. Erü guxü̃ma i ngẽma chauchiga 
ümatüxü̃ i Tupanaãrü ore i ümatüxü̃wa 
rü aixcuma ngẽmaãcü tá ningu 
—nhanagürü. 38 Rü jexguma ga norü 
LUCA 22 
O Novo Testamento na língua ticuna do Brasil, 2da ed. ©2009, Liga Bíblica
219 
ngúexü̃gü rü nhanagürügü: —Pa Corix, 
nuã nangẽxma i taxre i tara 
—nhanagürügü. Rü nüma ga 
Ngechuchu rü nanangãxü̃ rü nhanagürü: 
—Marü ningu i ngẽma —nhanagürü. 
 
Ngechuchu rü Jechemaníwa 
najajumuxẽ 
 
(Mt 26.36-46; Mr 14.32-42) 
39 Rü jexguma ga Ngechuchu rü 
ínaxũxũ ga guma ĩãnewa. Rü 
Oriwéranecüarü Ma̱xpǘnewa naxũ, jerü 
woetama nacüma nixĩ ga jéma na 
naxũũxü̃xü̃. Rü norü ngúexü̃gü rü ta 
nawe narüxĩ. 40 Rü jexguma jema 
nachicawa nanguxgu, rü norü 
ngúexü̃güxü̃ nhanagürü: —¡Tupanana 
naxca̱x pec̱a na pexü̃ nangü̃xẽẽxü̃ca̱x na 
tama Chatanáãrü ügagu chixexü̃gu 
pej̱ixü̃ca̱x! —nhanagürü. 41 Rü jexguma 
ga Ngechuchu rü jéamaxü̃ra 50 ga 
metruwa norü ngúexü̃güna naxũ. Rü 
jexma nacaxã́pü̱xü rü najumuxẽ. 42 Rü 
nhanagürü: —Pa Chaunatüx, ngẽxguma 
cuma cunaxwa̱xegu, ¡rü nüxna choxü̃ 
ínanguxuchixẽẽ i nhaã ngúxü̃ i tá choxü̃ 
üpetüxü̃! Notürü chanaxwa̱xe i cunaxü i 
curü ngúchaü̃ rü tama i choxrü 
—nhanagürü. 43 Rü jexguma wüxi ga 
dauxü̃cü̱̃ã̱x ga Tupanaãrü orearü ngeruü̃ 
rü naxca̱x nango̱x, rü nanaporaxẽẽ. 44 Rü 
poraãcü nanaxi̱xãchiãẽ ga Ngechuchu, 
rü jemaca̱x jexeraãcü najumuxẽ. Rü 
jema na naxi̱xãchiãẽxü̃maã poraãcü 
nanaxaijaãchi. Rü guma norü aijacümaã 
nichuruxü̃ne. Rü nhama nagü 
waixü̃müãnewa ichuruxü̃rüü̃ nixĩ ga 
norü aijacü. 45 Rü jema ínajumuxẽxü̃wa 
rü inachi ga Ngechuchu, rü norü 
ngúexü̃gütanüwa naxũ. Rü nüxü̃ 
inajangau ga na ínapeexü̃ jerü norü 
ngechaü̃maã düxwa najaxtae. 46 Rü 
jexguma ga Ngechuchu rü nhanagürü 
nüxü̃: —¿Tü̱xcüü̃ ípepee? ¡Íperüdagü rü 
Tupanana naxca̱x pec̱a na pexü̃ 
nangü̃xẽẽxü̃ca̱x na tama Chatanáãrü 
ügagu chixexü̃gu pej̱ixü̃ca̱x! 
—nhanagürü. 
 
Ngechuchuxü̃ nijauxgü 
(Mt 26.47-56; Mr 14.43-50; 
 
Ju 18.2-11) 
47 Rü jexguma íjadexajane ga 
Ngechuchu, rü jéma nangugü ga 
muxü̃ma ga duü̃xü̃gü. Rü Juda ga 
Ngechuchuarü ngúexü̃chire̱x ixĩxü̃ nixĩ 
ga naxũpe̱xexü̃. Rü Ngechuchuca̱x nixũ 
na nüxü̃ nawãĩxãcüma nüxü̃ 
namoxẽxü̃ca̱x. 48 Rü Ngechuchu rü 
nhanagürü: —Pa Judax, ¿tü̱xcüü̃ wüxi i 
wãxĩmaã cuchauechitae? —nhanagürü. 
49 Rü jema togü ga Ngechuchuarü 
ngúexü̃gü ga naxü̃tawa jexmagüxü̃, rü 
jexguma nüxü̃ nadaugügu ga jema 
ngupetüxü̃ rü nhanagürügü nüxü̃: —Pa 
Corix, ¿cunaxwa̱xexü̃ na taramaã 
tanaḏaixü̃? —nhanagürügü. 50 Rü wüxi 
ga Ngechuchuarü ngúexü̃ rü paigüarü 
ãẽ̱xgacüarü duü̃xü̃xü̃ nanapi̱xẽẽ, rü 
ínanadae ga norü tügünechinü. 
51 Notürü Ngechuchu rü nhanagürü: 
—¡Ngexrüma na pegü namaã peḏaixü̃! 
—nhanagürü. Rü jexguma ga 
Ngechuchu rü jema jatü ga 
ídaechinüxü̃xü̃ ningõgü, rü nanamexẽẽ. 
52 Rü Ngechuchu namaã nidexa ga jema 
ãẽ̱xgacügü ga norü jauxwa jéma ĩxü̃. Rü 
jema ãẽ̱xgacügütanüwa najexmagü ga 
paigüarü ãẽ̱xgacügü, rü tupauca ga 
taxü̃neãrü purichíagüarü ãẽ̱xgacügü, rü 
LUCA 22 
O Novo Testamento na língua ticuna do Brasil, 2da ed. ©2009, Liga Bíblica
220 
Judéugüarü ãẽ̱xgacügü ga jaguã̱xgü. Rü 
Ngechuchu rü nhanagürü nüxü̃: 
—¿Tü̱xcüü̃ taragü rü naĩxmena̱xãgümaã 
chauxca̱x nuã pexĩ nhama wüxi i 
ngĩ́ta̱xáxü̃ chiĩxü̃rüü̃? 53 —Rü guxü̃ ga 
ngunexü̃gu ga jexguma petanüwa 
chajexmagu ga tupauca ga taxü̃newa, rü 
tama choxü̃ pejauxgü. Notürü marü 
nawa nangu na pexü̃́ natauxchaxü̃ na 
choxü̃ pejauxgüxü̃, erü nhama nixĩ i 
ngora na naporaxü̃ i Chataná 
—nhanagürü. 
 
Pedru inajacu̱x na 
 
Ngechuchuxü̃ nacuáxü̃ 
(Mt 26.57-58, 69-75; 
 
Mr 14.53-54, 66-72; Ju 18.12-18) 
54 Rü Ngechuchuxü̃ nijauxgü, rü 
paigüarü ãẽ̱xgacüpatawa nanagagü. Rü 
Pedru rü nawe narüxũ, notürü 
jaxü̃guma nüxü̃́ nixũchigü. 55 Rü jéma 
paigüarü ãẽ̱xgacüpataa̱xtüarü ngãxü̃wa, 
rü purichíagü nanaxügü ga wüxi ga üxü. 
Rü nüxü̃ ínachomaẽguãchi. Rü Pedru rü 
ta jéma natanüwa narüto. 56 Rü jexguma 
jéma üxücutüwa nato̱xgu ga Pedru, rü 
wüxi ga ngecü ga ãẽ̱xgacüarü duü̃xü̃ 
nüxü̃ idau. Rü meãma nüxü̃ idawenü, rü 
ngĩgürügü: —Nhaã jatü rü 
Ngechuchutanüxü̃ nixĩ —ngĩgürügü. 
57 Notürü Pedru rü tama nüxü̃ 
nacuáxchaü̃ ga jema ore, rü nhanagürü: 
—Pa Ngecüx, chama rü tama nüxü̃ 
chacua̱x ja jima Ngechuchu 
—nhanagürü. 58 Notürü jixcamaxü̃ra rü 
to ga duü̃xü̃ Pedruxü̃ nadau, rü 
nhanagürü nüxü̃: —Cuma rü ta 
Ngechuchutanüxü̃ cuixĩ —nhanagürü. 
Notürü Pedru nanangãxü̃ rü nhanagürü: 
—Tama nixĩ, Pa Jatüx. Tama natanüxü̃ 
chixĩ —nhanagürü. 59 Rü wüxi ga ngora 
ngupetüguwena rü to ga duü̃xü̃ rü nüxĩ 
nhanagürüama: —Aixcumaxü̃chi nhaã 
jatü rü Ngechuchutanüxü̃ nixĩ, erü 
Gariréaanecü̱̃ã̱x nixĩ —nhanagürü. 60 Rü 
jexguma ga Pedru rü nhanagürü: —Pa 
Jatüx, tama nüxü̃ chacua̱x na 
ṯacüchigaxü̃ cuixuxü̃ —nhanagürü. Rü 
jexgumatama Pedru íidexajane rü nica 
ga ota. 61 Rü jexguma ga Cori ga 
Ngechuchu rü Pedruca̱x nügü ínidau. 
Rü nüma ga Pedru rü nüxna nacua̱xãchi 
ga jema ore ga Cori ga Ngechuchu 
namaã nüxü̃ ixuxü̃ ga nhaxü̃: 
“Nhamatama i chütaxü̃gu naxü̃pa na 
ota ic̱axü̃, rü tamaẽ̱xpü̱xcüna tá nüxü̃ 
cuixu na tama chorü duü̃xü̃ cuiĩxü̃”, 
nhaxü̃. 62 Rü jexguma ga Pedru rü 
ínaxũxũ ga jéma. Rü poraãcüxü̃chi 
naxaxu. 
 
Ngechuchugu nidauxcüraü̃gü 
 
(Mt 26.67-68; Mr 14.65) 
63 Rü jema jatügü ga Ngechuchuna 
daugüxü̃, rü nagu nidauxcüraü̃gü, rü 
nüxna nanac̱uaixcagüxü̃. 64 Rü 
najadüxétügü, rü nachametügu 
nidagügü, rü nhanagürügü: —¡Nüxü̃ 
nacua̱x na texé cuxü̃ na idagüxü̃! 
—nhanagürügü. 65 Rü muxü̃ma ga to ga 
ore ga chixexü̃ namaã nixugüe. 
 
Ãẽ̱xgacügü ga tacügüpe̱xewa 
nanagagü ga Ngechuchu 
 
(Mt 26.59-66; Mr 14.55-64; 
 
Ju 18.19-24) 
66 Rü jexguma jangunegu rü 
nangutaque̱xegü ga Judéugüarü 
ãẽ̱xgacügü ga jaguã̱xgü, rü paigüarü 
ãẽ̱xgacügü, rü ngúexẽẽruü̃gü ga 
LUCA 22 
O Novo Testamento na língua ticuna do Brasil, 2da ed. ©2009, Liga Bíblica
221 
Muĩséarü mugüwa ngu̱xẽẽtaegüxü̃. Rü 
nhu̱xmachi norü purichíagüxü̃ namu na 
nape̱xewa Ngechuchuxü̃ nagagüxü̃ca̱x. 
Rü jéma Ngechuchuna nacagü, rü 
nhanagürügü: 67 —Toma rü nüxü̃ 
tacuáxchaü̃ rü cuma cuiĩxü̃ i Cristu rü 
e̱xna tama. ¡Tomaã cugü ixu! 
—nhanagürügü. Rü Ngechuchu 
nanangãxü̃ rü nhanagürü: —Ngẽxguma 
chi pemaã nüxü̃ chixuxgu na chama 
chiĩxü̃ i Cristu, rü tau chima choxü̃́ 
pejaxõgü. 68 —Rü ngẽxguma chi pexna 
chacaxgu na ṯacüca̱x choxna pec̱axü̃, rü 
tau chima choxü̃ pengãxü̃ga, rü tau 
chima choxü̃ pinge̱xgü. 69 —Notürü 
nhu̱xmawena rü chama i Tupana Nane 
na duü̃xü̃xü̃ chiĩxü̃ rü Chaunatü ja 
Tupana ja poracüxü̃tawa tá changẽxma 
—nhanagürü. 70 Rü jexguma guxü̃ma ga 
jema ãẽ̱xgacügü nüxna nacagü, rü 
nhanagürügü: —¿E̱xna cuma cuiĩxü̃ i 
Tupana Nane? —nhanagürügü. Rü 
Ngechuchu nanangãxü̃, rü nhanagürü: 
—Ngü̃. Tupana Nane chixĩ ngẽxgumarüü̃ 
i pematama nüxü̃ peixuxü̃rüü̃ 
—nhanagürü. 71 Rü jexguma nügümaã 
nhanagürügü ga jema ãẽ̱xgacügü: 
—Nhu̱xma rü marü taxuü̃ca̱xma naxca̱x 
tadau i to i duü̃xü̃gü i nüxü̃ ixuxü̃ i nhaã 
jatüchiga. Erü jixematama marü 
naã̱xwatama nüxü̃ taxĩnüẽ i norü ore na 
nhuxũ nhaxü̃ —nhanagürügü. 
 
Piratupe̱xewa najexma 
 
ga Ngechuchu 
(Mt 27.1-2, 11-14; Mr 15.1-5; 
 
Ju 18.28-38) 
 
23
  
1 Rü guxü̃ma ga jema 
ãẽ̱xgacügü rü inachigü, rü 
ãẽ̱xgacü ga Romacü̱̃ã̱x ga Piratuxü̃tawa 
Ngechuchuxü̃ nagagü. 2 Rü jéma 
Piratupe̱xewa inanaxügüe ga 
Ngechuchuxü̃ na jaxugüexü̃. Rü 
nhanagürügü: —Nhaã jatü rü nüxü̃ 
itajangaugü na cumaã nanuẽxẽẽãxü̃ i 
duü̃xü̃gü. Rü tomaã nüxü̃ nixu na tama 
namexü̃ na ãẽ̱xgacü ja Romawa 
ngẽxmacüaxü̃́ na tanaxütanüxü̃. Rü 
nügü nixu na nüma na jiĩxü̃ i torü 
ãẽ̱xgacü i Cristu —nhanagürügü. 3 Rü 
jexguma ga Piratu rü Ngechuchuna 
naca rü nhanagürü: —¿Cuma cuiĩxü̃ i 
Judéugüarü ãẽ̱xgacü? —nhanagürü. Rü 
Ngechuchu nanangãxü̃ rü nhanagürü: 
—Ngẽmáãcü, ngẽma nüxü̃ cuixuxü̃ chixĩ 
i chamax —nhanagürü. 4 Rü jexguma ga 
Piratu rü nhanagürü nüxü̃ ga paigüarü 
ãẽ̱xgacügü rü togü ga duü̃xü̃gü: 
—Chauxca̱x rü taxuü̃ma i chixexü̃ naxü 
i nhaã jatü —nhanagürü. 5 Notürü 
nümagü rü jexeraãcü Ngechuchuxü̃ 
nixugüeama, rü nhanagürügü: —Nüma 
rü guxü̃ i Judéaanewa nanangúexẽẽ i 
duü̃xü̃gü na cuchi naxaiexü̃ca̱x. Rü 
Gariréaanewa inanaxügü ga jemaãcü na 
duü̃xü̃güxü̃ nangúexẽẽxü̃, rü ngẽmaãcü 
nanaxü nhu̱xmata núma Judéaanewa 
nangu —nhanagürügü. 
 
Erudipe̱xewa najexma 
 
ga Ngechuchu 
6 Rü jexguma jemaxü̃ naxĩnügu ga 
Piratu, rü duü̃xü̃güna naca rü ngoxi 
Gariréaanecü̱̃ã̱x jixĩ ga Ngechuchu. 7 Rü 
jexguma Piratu nüxü̃ ĩnügu ga aixcuma 
Gariréaanecü̱̃ã̱x na jiĩxü̃ ga Ngechuchu 
rü Gariréaaneãrü ãẽ̱xgacü ga 
Erudixü̃tawa nanamu, jerü 
Jerucharéü̃wa najexma ga Erudi ga 
jexguma. 8 Rü jexguma Ngechuchuxü̃ 
LUCA 22 
,  
23 
O Novo Testamento na língua ticuna do Brasil, 2da ed. ©2009, Liga Bíblica
222 
nada̱xgu ga Erudi rü nataãẽxü̃chi. Jerü 
nuxcümama poraãcü nüxü̃ nadauxchaü̃, 
jerü ü̃paacü nüxü̃ naxĩnü ga nachiga. 
Rü ínanaṉg̱uxẽẽ na Ngechuchuxü̃ 
nadauxchaü̃xü̃ na nape̱xewa naxüãxü̃ ga 
wüxi ga mexü̃ ga taxü̃ ga Tupanaãrü 
poramaã naxüxü̃. 9 Rü muẽ̱xpü̱xcüna 
Ngechuchuna naca ga Erudi. Notürü 
Ngechuchu rü tama nanangãxü̃. 10 Rü 
jéma najexmagü ta ga paigüarü 
ãẽ̱xgacügü rü ngúexẽẽruü̃gü ga 
Muĩséarü mugüwa ngu̱xẽẽtaegüxü̃. Rü 
nümagü rü poraãcü Ngechuchuxü̃ 
ínaxuaxü̃gü. 11 Rü jexguma ga Erudi rü 
norü churaragü rü poraãcü chixri 
Ngechuchumaã nachopetü. Rü nagu 
nidauxcüraü̃gü. Rü nhu̱xmachi wüxi ga 
ãẽ̱xgacüchirugu najacu̱xẽẽgü na 
jemaãcü nüxü̃ nacugüexü̃ca̱x. Rü 
jemawena Piratuxü̃ta wenaxãrü 
Ngechuchuxü̃ namu ga Erudi. 12 Rü woo 
ü̃paacü ga Piratu rü Erudimaã nügüchi 
na naxaiexü̃, notürü jema ngunexü̃gu 
nixĩ ga nügümaã nangüxmüẽxü̃. 
 
Piratu rü Ngechuchumaã 
nanaxuegu na najuxü̃ca̱x 
 
(Mt 27.15-26; Mr 15.6-15; 
 
Ju 18.39-19.16) 
13 Rü jexguma ga Piratu rü 
nanangutaque̱xexẽẽ ga paigüarü 
ãẽ̱xgacügü, rü togü ga Judéugüarü 
ãẽ̱xgacügü, rü guxü̃ma ga duü̃xü̃gü ga 
jéma jexmagüxü̃. 14 Rü Piratu 
nhanagürü nüxü̃: —Pema nuã chauxca̱x 
penaga i nhaã jatü, rü nüxü̃ peixu na 
chamaã nanuẽxẽẽãxü̃ i duü̃xü̃gü. Notürü 
pepe̱xewa nüxna chaca i ngẽmachiga rü 
nhu̱xma rü marü nüxü̃ pedau na 
taxuü̃ma nawa ichajaṉg̱auxü̃ i ngẽma 
chixexü̃ i naxca̱x ípenaxuaxü̃xü̃. 15 —Rü 
Erudi rü ta taxuü̃ma nawa inajangau i 
ngẽma chixexü̃, rü ngẽmaca̱x wenaxãrü 
taxca̱x nanamuẽgu. Rü dücax, taxuü̃ma 
i chixexü̃ naxü na ngẽmagagu 
najuxü̃ca̱x. 16 —Rü ngẽmaca̱x chorü 
churaragüxü̃ tá chamu na 
nac̱uaixgüãxü̃ca̱x, rü nhu̱xmachi tá 
chajange̱x —nhanagürü. 17 Rü nüma ga 
Piratu rü guxü̃guma ga jexguma jema 
petawa nanguuü̃xgu rü duü̃xü̃güxü̃ 
nataãẽxẽẽchaü̃ namaã ga na jangéãxü̃ 
ga wüxi ga jatü ga pocuxü̃. 18 Notürü 
guxü̃ma ga jema duü̃xü̃gü rü wüxigu 
inanaxügüe ga aita na naxüexü̃. Rü 
nhanagürügü: —¡Napocu i ngẽma 
Ngechuchu! ¡Rü Barabáxü̃ waxi 
ínanguxuchixẽẽ! —nhanagürügü. 19 Rü 
jema Barabá rü napocu jerü ü̃paacü 
Jerucharéü̃wa ãẽ̱xgacümaã nananuẽxẽẽ 
ga duü̃xü̃gü, rü nhu̱xmachi namáẽta. 
20 Notürü ga Piratu rü wenaxãrü 
duü̃xü̃gümaã nidexa, jerü nüma rü 
Ngechuchuxü̃ ningéxchaü̃. 21 Notürü ga 
duü̃xü̃gü rü jexeraãcü aita naxüe rü 
nhanagürügü: —¡Curuchawa japota! 
¡Curuchawa japota! —nhanagürügü. 
22 Rü Piratu norü tamaẽ̱xpü̱xcüna 
duü̃xü̃gümaã nidexa, rü nhanagürü: 
—Dücax, ¿ṯacü rü chixexü̃ e̱xna naxü? 
Chama rü taxuü̃ma i chixexü̃xü̃ nawa 
ichajangau na ngẽmaca̱x chanajuxẽẽxü̃. 
Rü chorü churaragüxü̃ tá chamu na 
nac̱uaixgüãxü̃ca̱x, rü nhu̱xmachi tá 
chajange̱x —nhanagürü. 23 Notürü 
nümagü ga duü̃xü̃gü rü jexeraãcü aita 
naxüeama, rü naxca̱x ínacagü na 
curuchawa japotaãxü̃ca̱x. Rü jema na 
najexeragüamaxü̃ ga jema duü̃xü̃gü rü 
düxwa ga Piratu rü duü̃xü̃güga naxĩnü. 
LUCA 23 
O Novo Testamento na língua ticuna do Brasil, 2da ed. ©2009, Liga Bíblica
223 
24 Rü nüma ga Piratu rü norü 
churaragüxü̃ namu na naxügüãxü̃ca̱x ga 
jema duü̃xü̃gü naxwa̱xegüxü̃. 25 Rü 
Barabáxü̃ ninge̱x, jerü jema nixĩ ga 
duü̃xü̃gü naxca̱x ícagüxü̃. Rü jema 
Barabá nixĩ ga pocuxü̃ naxca̱x na 
duü̃xü̃güxü̃ ãẽ̱xgacümaã nanuẽxẽẽxü̃ rü 
namáẽtaxü̃. Rü jexguma ga Piratu rü 
duü̃xü̃güna Ngechuchuxü̃ namu na 
namaã naxügüãxü̃ca̱x ga jema nümagü 
nanaxwa̱xegüxü̃. 
 
Ngechuchuxü̃ curuchawa nipotagü 
 
(Mt 27.32-44; Mr 15.21-32; 
 
Ju 19.17-27) 
26 Rü jema duü̃xü̃gü rü Ngechuchuxü̃ 
nigagü na curuchawa 
janapotagüãxü̃ca̱x. Rü jexguma 
Ngechuchuxü̃ jagagüjane, rü jexma 
namagu nüxü̃ nangaugü ga wüxi ga jatü 
ga Chirenecü̱̃ã̱x ga naãnewa ne ũcü. Rü 
Chimáũ nixĩ ga naẽ́ga. Rü Chimáũxü̃ 
nijauxgü ga duü̃xü̃gü, rü naãtügu ngĩxü̃ 
naxünagügü ga curucha na 
Ngechuchuwe ngĩxü̃ nangexü̃ca̱x. 27 Rü 
muxü̃ma ga duü̃xü̃gü rü nawe narüxĩ. 
Rü jema duü̃xü̃gütanüwa najexmagü ga 
muxü̃ma ga ngexü̃gü ga auxexü̃ rü aita 
üexü̃, jerü Ngechuchuca̱x nangechaü̃gü. 
28 Notürü ga Ngechuchu rü jema 
ngexü̃güxü̃ nadawenü, rü nhanagürü 
nüxü̃: —Pa Ngecügüx, Pa 
Jerucharéü̃cü̱̃ã̱x ¡tãṹ i chauxca̱x 
pexauxexü̃, notürü pegüca̱xtama 
pexauxe rü pexacügüca̱x! 29 —Erü nawa 
tá nangu i ngunexü̃gü i nagu nhagüxü̃ 
tá i duü̃xü̃gü: 
“Tataãẽgü ja jíxema ngeã̱xta ja 
taxuacüma ãxãcügüxe, rü taguma 
ixãũcharaü̃güxe, rü taguma 
maĩxãcügüxe, erü taxucatáma 
tümaxãcügüca̱x taxauxe”, nhagüxü̃. 
30 —Rü ngẽxguma i duü̃xü̃gü rü tá 
ma̱xpǘnegüxü̃ naca̱a̱xü̃gü rü 
nhanagürügü tá: 
“¡Toétügu rübuemü!” nhanagürügü tá. 
Rü tá ngüagüanegüxü̃xü̃ naca̱a̱xü̃gü, rü 
nhanagürügü tá: 
“¡Toxü̃ idüxétügü!” nhanagürügü tá. 
31 —¿Erü nhuxãcü tá namaã nachopetü i 
ngẽma duü̃xü̃gü i aixcuma chixexü̃ 
ügüxü̃, ega nhaã chixexü̃ chamaã 
naxügügu na woo taxuü̃ma i chixexü̃ 
chaxüchiréxü̃? —nhanagürü ga 
Ngechuchu. 32 Rü jéma nanagagü ta ga 
taxre ga máẽtagüxü̃ na Ngechuchurüü̃ 
curuchawa janapotagüãxü̃ca̱x. 33 Rü 
jexguma nawa nangugügu ga jema 
nachica ga Duü̃xẽẽruchina̱xãgu ãẽ́gaxü̃, 
rü jéma curuchawa Ngechuchuxü̃ 
nipotagü. Rü jema taxre ga máẽtagüxü̃ rü 
ta Ngechuchurüü̃ curuchawa nipotagü, 
wüxi ga norü tügünecüwawa rü to ga 
norü ṯoxwecüwawa. 34 Rü jexguma 
Ngechuchuxü̃ curuchawa íjapotagüjane, 
rü nhanagürü ga Ngechuchu: —Pa 
Chaunatüx, ¡nüxü̃ nangechaü̃ i nhaã 
duü̃xü̃gü, erü tama nüxü̃ nacua̱xgü na 
ṯacü rü chixexü̃ naxüexü̃! —nhanagürü. 
Rü jema churaragü rü nanade ga 
Ngechuchuchiru. Rü nhu̱xmachi wüxi ga 
dĩẽru ngĩxü̃ nanhanagügü na jemawa 
nüxü̃ nacua̱xgüxü̃ca̱x na texéarü tá jiĩxü̃ 
ga jema Ngechuchuchiru. 35 Rü duü̃xü̃gü 
rü jéma inarüdaunü. Notürü jema 
Judéugüarü ãẽ̱xgacügü rü Ngechuchuxü̃ 
nacugüe, rü nhanagürügü: —Nüma rü 
togüxü̃ namaxẽxẽẽ. ¡Ẽcü, nhu̱xma rü 
nügütama namaxẽẽ ega aixcuma Cristu 
ja Tupana nüxü̃ unetacü jixĩgu! 
LUCA 23 
O Novo Testamento na língua ticuna do Brasil, 2da ed. ©2009, Liga Bíblica
224 
—nhanagürügü. 36 Rü jema churaragü rü 
ta Ngechuchuxü̃ nacugüe. Rü naxü̃tawa 
naxĩ, rü nüxna nanaxã ga wĩũ ga 
üxchiücü. 37 Rü nhanagürügü nüxü̃: 
—Ega Judéugüarü ãẽ̱xgacü ja tacü 
cuixĩgu, ¡rü cugütama rüngü̃xẽẽ i 
nhu̱xmax, na ícunguxuchixü̃ca̱x! 
—nhanagürügü. 38 Rü norü 
curuchatape̱xewa nipota ga wüxi ga 
mürapewaxacü ga ãẽ́gatachinüxü̃ ga 
Gregugügawa rü Romacü̱̃ã̱xgügawa rü 
Judéugügawa ümatüxü̃ ga nhaxü̃: —Daa 
nixĩ ja Judéugüarü Ãẽ̱xgacü ja Tacüxü̃chi 
—nhaxü̃. 39 Rü wüxi ga jema máẽtaxü̃ ga 
naxrüü̃ curuchawa ipotaxü̃ rü 
Ngechuchumaã naguxchiga, rü 
nhanagürü: —Ega aixcuma Cristu 
cuixĩgu, ¡rü cugütama rüngü̃xẽẽ na 
ícunguxuchixü̃ca̱x, rü toxü̃ rü ta 
rüngü̃xẽẽ na ítanguxü̃xü̃ca̱x! 
—nhanagürü. 40 Notürü ga jema to ga 
máẽtaxü̃ rü namücüxü̃ ínangaxüchiama, 
rü nhanagürü nüxü̃: —Cuma rü naxrüü̃ 
na curuchawa cuipotachiréxü̃, ¿rü 
ngẽxguma rü ta tama Tupanaxü̃ 
cumuü̃xü̃? 41 —Jixema rü name nixĩ na 
ipocuexü̃ erü tagagutama nixĩ i ngúxü̃ 
ingegüxü̃ erü ngẽma nixĩ i tórü natanü 
naxca̱x ga jema chixexü̃ ga ixügüxü̃. 
Notürü daa jatü rü taxuü̃ma i chixexü̃ 
naxü —nhanagürü. 42 Rü jexguma ga 
jema máẽtaxü̃ rü nhanagürü: —Pa 
Ngechuchux, ¡choxna nacua̱xãchi i 
ngẽxguma wenaxãrü núma cuxũxgu rü 
ãẽ̱xgacüxü̃ ícunguxgu! —nhanagürü. 
43 Rü Ngechuchu nanangãxü̃ rü 
nhanagürü: —Aixcuma cumaã nüxü̃ 
chixu rü nhamatátama i ngunexü̃gu 
chamaã cungẽxma i mexẽchixü̃ i 
naãnewa —nhanagürü. 
 
Naju ga Ngechuchu 
(Mt 27.45-56; Mr 15.33-41; 
 
Ju 19.28-30) 
44 Rü jexguma tocuchiwa nanguxgu rü 
guxü̃wama naxẽãne nhu̱xmata 
tamaẽ̱xpü̱xarü ngorawa nangu ga 
jáuanecü. 45 Rü ga üa̱xcü rü nixo. Rü 
tupauca ga taxü̃neãrü tüjemachiü̃xü̃ rü 
ngãxü̃gu narügaute. 46 Rü jexguma ga 
Ngechuchu rü poraãcü aita naxü rü 
nhanagürü: —Pa Chaunatüx, cuxme̱xwa 
chanange̱x i chauãẽ —nhanagürü. Rü 
jema nhaxguwena rü naju. 47 Rü 
jexguma jema churaragüarü ãẽ̱xgacü ga 
Romacü̱̃ã̱x nüxü̃ da̱xgu ga jema 
ngupetüxü̃, rü Tupanaxü̃ nicua̱xüü̃, rü 
nhanagürü: —Aixcuma nhaã jatü rü 
taxuü̃ma i chixexü̃ naxü —nhanagürü. 
48 Rü guxü̃ma ga jema togü ga duü̃xü̃gü 
ga jéma jexmagüxü̃ rü nüxü̃ daugüxü̃ ga 
jema ngupetüxü̃, rü poraãcü 
nangechaü̃güãcüma napataca̱x 
nawoegu. 49 Notürü guxü̃ma ga jema 
duü̃xü̃gü ga aixcuma Ngechuchuxü̃ 
cua̱xgüxü̃ rü jaxü̃watama nüxü̃ 
narüdaunü ga jema ngupetüxü̃. Rü jema 
duü̃xü̃gütanüwa ta ijexmagü ga jema 
ngecügü ga Ngechuchuwe rüxĩcü ga 
jexguma Gariréaanewa ne naxũxgu. 
 
Ngechuchu rü naxmaü̃gu 
najanaxücuchigü 
 
(Mt 27.57-61; Mr 15.42-47; 
 
Ju 19.38-42) 
50 Rü najexma ga wüxi ga jatü ga 
Judéaanewa jexmane ga ĩãne ga 
Arimatéacü̱̃ã̱x, rü Juche nixĩ ga naẽ́ga. 
Rü nüma rü Judéugüarü 
ãẽ̱xgacügütanüwa naxü, notürü 
LUCA 23 
O Novo Testamento na língua ticuna do Brasil, 2da ed. ©2009, Liga Bíblica
225 
namecüma rü meã namaxü̃. 51 Rü nüma 
rü poraãcü ínanaṉg̱uxẽẽ na ínanguxü̃ ga 
Tupana na jéma ãẽ̱xgacü jiĩxü̃ca̱x. Rü 
jemaca̱x tama norü me nixĩ ga jema 
Ngechuchumaã naxügüxü̃ ga jema togü 
ga namücügü ga ãẽ̱xgacügü. 52 Rü nüma 
ga Juche rü Piratuxü̃tawa naxũ, rü 
Ngechuchuxü̃neca̱x ínajaca. 53 Rü 
curuchawa najajaxu ga Ngechuchuxü̃ne, 
rü wüxi ga düxruü̃maã nananuque. Rü 
wüxi ga naxmaü̃ ga nutaarü 
ma̱xpǘxü̃wa jacaxmaü̃güxü̃gu 
najanaxücuchi. Rü jema naxmaü̃ rü 
najexwacaxü̃, rü taguma texéxü̃ nagu 
jaxücuchigüxü̃ nixĩ. 54 Rü jema nixĩ ga 
ngunexü̃ ga nagu Judéugü nügü 
imexẽẽgüxü̃ naxca̱x ga ngü̃xchigaarü 
ngunexü̃. Rü marü ningóonechaü̃ ga 
jema ngü̃xchigaarü ngunexü̃. 55 Rü jema 
ngecügü ga Ngechuchumaã 
Gariréaanewa ne ĩcü, rü Ngechuchuxü̃ 
íjaxücuchigüxü̃wa íijadaugü. Rü nüxü̃ 
idaugü ga nhuxãcü na íjaxücuchigüãxü̃ 
ga naxü̃ne. 56 Rü jexguma ngĩpatawa 
nangugügu, rü inamexẽẽgü ga pumara 
rü chixü̃. Rü irüngü̃gü ga ngü̃xchigaarü 
ngunexü̃gu, jerü jema nixĩ ga 
Tupanaãrü mu. 
 
Wenaxãrü namaxü̃ ga Ngechuchu 
(Mt 28.1-10; Mr 16.1-8; Ju 20.1-10) 
 
24
  
1 Rü pa̱xmamaxü̃chi ga jüxüarü 
ngunexü̃gu, rü jema ngecügü 
rü wenaxãrü naxmaü̃wa íijadaugü. Rü 
jéma inangegü ga jema pumara ga 
jamexẽẽgüxü̃. Rü naĩgü ga ngecügü rü 
ta ngĩxü̃ íijaxümücügü. 2 Rü jexguma 
jéma nangugügu, rü nüxü̃ iijangaugü ga 
marü na ínaxügachixü̃ ga guma nuta ga 
naxmaü̃ãrü ngũxtaü̃xü̃. 3 Rü jexma nagu 
ichocu, notürü taxuü̃ma idaugü ga 
naxü̃ne ga Cori ga Ngechuchu. 4 Rü jema 
ngecügü rü poraãcü iḇaixãchiãẽgü, rü 
tama nüxü̃ icua̱xgüéga ga ṯacü na 
naxügüxü̃. Rü ngürüãchi nüxü̃ idaugü 
ga taxre ga jatügü ga ngĩxü̃tagu chigüxü̃ 
ga poraãcü ij̱aurachirutanücüüxü̃. 5 Rü 
jema ngecügü rü ijarüm
̱ axãchierugü, 
jerü poraãcü imuü̃ẽ. Rü jemaca̱x ga 
jema jatügü rü nhanagürügü ngĩxü̃: 
—¿Tü̱xcüü̃ nuxã juetamaü̃gu naxca̱x 
pejadau ja jima maxü̃cü? 6 —Nataxuma i 
nuã ja Ngechuchu, erü marü wena 
namaxü̃. ¡Rü nüxna pecua̱xãchie ga 
jema ore ga pemaã nüxü̃ jaxuxü̃ ga 
jexguma Gariréaanewa najexmagu! 
7 —Jerü pemaã nüxü̃ nixu ga nhuxãcü 
pecaduã̱xgüxü̃ tá na jajauxgüxü̃, rü 
curuchawa na japotagüãxü̃, rü nhuxãcü 
tamaẽ̱xpü̱x i ngunexü̃gu tá wena na 
namaxü̃xü̃ —nhanagürügü ga jema 
jatügü. 8 Rü jexguma ga jema ngecügü 
rü nüxna icua̱xãchie ga jema 
Ngechuchuarü ore. 9 Rü nüxna iwoegu 
ga jema naxmaü̃. Rü jema 11 ga 
Ngechuchuarü ngúexü̃gümaã nüxü̃ 
ijarüxugüe ga guxü̃ma ga jema nüxü̃ 
nadaugüxü̃. Rü guxü̃ma ga togü ga 
jaxõgüxü̃ ga jéma jexmagüxü̃maã rü ta 
nüxü̃ ijarüxugüe. 10 Rü María ga 
Magadácü̱̃ã̱x, rü Juána, rü María ga 
Tiagu naẽ, rü naĩgü ga ngecügü ijixĩ ga 
wüxigu jéma Ngechuchuarü 
ngúexü̃güxü̃tawa nangegücü ga jema 
ore. 11 Notürü jema ngúexü̃güca̱x rü 
ĩnücamare nixĩ ga jema ore, rü tama 
ngĩxü̃́ najaxõgüchaü̃. 12 Notürü ga Pedru 
rü inanhaãchi, rü ínajadau ga 
naxmaü̃wa. Rü jexguma nagu 
jadacuchigu ga naxmaü̃, rü nüxü̃ nadau 
LUCA 23 
,  
24 
O Novo Testamento na língua ticuna do Brasil, 2da ed. ©2009, Liga Bíblica
226 
ga düxruü̃gü ga wüxicüwagu na nanuxü̃. 
Rü poraãcü naḇaixãchiãẽ namaã ga 
jema ngupetüxü̃, rü ḇaixãchiãẽãcüma 
napataca̱x nataegu. 
 
Emaṹãrü namawa 
 
nango̱x ga Ngechuchu 
(Mr 16.12-13) 
13 Rü jema ngunexü̃gutama rü taxre ga 
jema Ngechuchuarü ngúexü̃gü rü wüxi 
ga ĩãne ga Emaṹwa naxĩ. Rü norü jaxü̃ 
ga guma ĩãne rü 11 ga quirúmetru nixĩ 
nüxna ga Jerucharéü̃. 14 Rü jexguma 
namagu naxĩjane, rü nachigagu 
nidexatanü ga guxü̃ma ga jema 
ngupetüxü̃. 15 Rü jexguma jemachigagu 
ijadexatanüjane, rü nümatama ga 
Ngechuchu rü ngürüãchi naxca̱x jéma 
nixũ, rü natanügu nixũchigü. 16 Notürü 
jema ngúexü̃gü rü woo Ngechuchuxü̃ 
nadaugü, rü tama nüxü̃ nacua̱xgüéga na 
Ngechuchu jiĩxü̃, jerü Tupana rü 
nanatoõẽgü na tama Ngechuchuxü̃ 
nacua̱xgüxü̃ca̱x. 17 Rü jexguma ga 
Ngechuchu, rü jema taxre ga 
ngúexü̃güna naca, rü nhanagürü: 
—¿Ṯacüchiga nixĩ i peidexatanüxü̃ na 
nuxã namagu na pexĩxü̃? ¿Rü ṯacüca̱x 
nixĩ i pengechaü̃güxü̃? —nhanagürü. 
18 Rü wüxi ga jema ngúexü̃ ga Créopagu 
ãẽ́gaxü̃ nanangãxü̃, rü nhanagürü: 
—Guxü̃ma i duü̃xü̃gü nixĩ i nüxü̃ cuáxü̃ 
ga jema jexwaca ngupetüxü̃ ga 
Jerucharéü̃wa. Rü cuma na jexma 
cunaxũãnechiréxü̃ rü maneca 
cuxicatama nixĩ i tama nüxü̃ cucuáxü̃ ga 
jema ngupetüxü̃ —nhanagürü. 19 Rü 
jexguma ga nüma ga Ngechuchu rü 
nhanagürü: —¿Ṯacü nangupetü ga 
Jerucharéü̃wa? —nhanagürü. Rü 
nanangãxü̃gü ga jema ngúexü̃gü, rü 
nhanagürügü: —Poraãcü chixexü̃ nüxü̃ 
naxüpetü ga Ngechuchu ga 
Nacharétucü̱̃ã̱x. Nüma ga Ngechuchu rü 
Tupanaãrü orearü uruü̃ ga mecü nixĩ. 
Rü Tupanape̱xewa rü duü̃xü̃güpe̱xewa 
namecüma rü nanaxü ga taxü̃ ga 
cua̱xruü̃gü ga Tupanaãrü poramaã 
naxüxü̃, rü meã duü̃xü̃güxü̃ nangúexẽẽ. 
20 —Notürü ga paigüarü ãẽ̱xgacügü rü 
tórü ãẽ̱xgacügü rü najajauxgü. Rü 
Romacü̱̃ã̱x ga ãẽ̱xgacügüna nanamugü 
na curuchawa japotagüãcüma 
najuxẽẽgüãxü̃ca̱x. Rü jemaãcü 
najama̱xgü. 21 —Toma nüxü̃ tacua̱xgu rü 
nüma tá nixĩ i tomaã naporaxü̃ na 
ínanguxuchixü̃ca̱x i tachiü̃ãne nüxna i 
Romacü̱̃ã̱xãrü ãẽ̱xgacü. Rü nhu̱xma rü 
marü tamaẽ̱xpü̱x i ngunexü̃ nawena nixĩ 
ga na jama̱xgüãxü̃. 22-23 —Notürü tama 
ngẽxĩcatama nixĩ, jerü nhuxre ga 
ngexü̃gü ga totanüxü̃ rü toxü̃ 
ínajaḇaixgügü. Jerü jema ngexü̃gü rü 
pa̱xmamaxü̃chi ínajadaugü ga 
naxmaü̃wa, rü tama nüxü̃ inajangaugü 
ga naxü̃ne ga guma Ngechuchu. Rü 
jemaca̱x ga jema ngexü̃gü rü toxca̱x 
nawoegu, rü tomaã nüxü̃ najarüxugüe 
ga nüxü̃ na nadaugüxü̃ ga Tupanaãrü 
orearü ngeruü̃gü ga dauxü̃cü̱̃ã̱x. Rü 
jema dauxü̃cü̱̃ã̱xgü rü namaã nüxü̃ 
nixugügü ga Ngechuchu rü na 
namaxü̃xü̃ —nhanagürügü. 24 Rü 
jexguma jema ngexü̃güarü orexü̃ 
taxĩnüẽgu, rü nhuxre ga tomücügü rü 
naxmaü̃wa ínajadaugü. Rü jema 
ngexü̃gü nüxü̃ ixugüxü̃rüü̃ nüxü̃ 
inajangaugü ga naxmaü̃. Notürü tama 
Ngechuchuxü̃ nadaugü —nhanagürügü. 
25 Rü jexguma ga Ngechuchu rü 
LUCA 24 
O Novo Testamento na língua ticuna do Brasil, 2da ed. ©2009, Liga Bíblica
227 
nhanagürü nüxü̃: —¿Tü̱xcüü̃ tama 
peãẽta ipexü i pemax? ¿Rü nhuxgura tá 
ta ipejaxõgüxü̃ i nuxcümaxü̃güxü̃ ga 
Tupanaãrü orearü uruü̃güarü ore? 26 ¿Rü 
tama e̱xna nüxü̃ pecua̱x ga jema ngúxü̃ 
tá na jangexü̃ ga Cristu naxü̃pa na 
dauxü̃guxü̃ i naãnewa naxũxü̃, na 
ngẽ́ma ãẽ̱xgacü jiĩxü̃ca̱x? —nhanagürü. 
27 Rü jexguma inanaxügü ga namaã na 
nango̱xẽẽãxü̃ ga guxü̃ma ga Tupanaãrü 
ore ga nachiga ümatüxü̃. Rü jema 
Tupanaãrü ore ga Muĩsé ümatüxü̃maã 
inanaxügü. Rü nhu̱xmachi namaã nüxü̃ 
nixu ga guxü̃ma ga jema Tupanaãrü ore 
ga nuxcümaü̃güxü̃ ga Tupanaãrü orearü 
uruü̃gü ümatügüxü̃. 28 Rü jexguma jema 
ĩãne ga Emaṹwa nangugügu, rü 
Ngechuchu rü nümaxü̃ toxnamana nügü 
naxũxẽẽneta. 29 Notürü ga jema 
ngúexü̃gü rü nüxü̃ naca̱a̱xü̃gü na jexma 
naxã́ũxü̃ca̱x, rü nhanagürügü: 
—¡Nuxma toxü̃tagu nape, erü marü 
najáuane, rü paxa tá nachüta! 
—nhanagürügü. Rü jexguma ga 
Ngechuchu rü nawe jexma narüxã̱ũ̱x. 
30 Rü jexguma chibüca̱x wüxiwa 
mechawa natogügu, rü Ngechuchu 
nanajaxu ga põũ. Rü Tupanana moxẽ 
naxca̱x naxã. Rü nhu̱xmachi inanabücu, 
rü wüxichigüna nanaxã. 31 Rü 
jexgumatama naãẽxü̃ nicua̱xãchitanü. 
Rü nüxü̃ nacua̱xgü na guma jiĩxü̃ ga 
Ngechuchu. Notürü jexgumatama 
ngürüãchi inajarütaxu ga nümax. 32 Rü 
jema taxre ga ngúexü̃gü rü nügümaã 
nhanagürügü: —¿Tama e̱xna ga 
itaãẽgüxü̃ ga tórü maxü̃newa ga 
jexguma namawa tamaã jadexagu rü 
tamaã nango̱xẽẽãgu ga Tupanaãrü ore i 
ümatüxü̃? —nhanagürügü. 33 Rü 
jexgumatama ga jema taxre ga 
ngúexü̃gü rü inaxĩãchi ga Jerucharéü̃ca̱x 
na nawoeguxü̃. Rü jexma nüxü̃ 
najangau ga na ínangutaque̱xegüxü̃ ga 
jema 11 ga Ngechuchuarü ngúexü̃gü rü 
togü ga natanüxü̃gü. 34 Rü jema 
duü̃xü̃gü ga íngutaque̱xegüxü̃ rü 
nhanagürügü nüxü̃: —Aixcuma nixĩ i 
marü wena namaxü̃xü̃ ja Cori ja 
Ngechuchu. Rü Chimáũ ga Pedru rü 
marü nüxü̃ nadau —nhanagürügü. 35 Rü 
jexguma ga jema taxre ga ngúexü̃gü rü 
ta nüxü̃ nixugügü ga jema nüxü̃ 
ngupetüxü̃ ga namawa, rü nhuxãcü 
nüxü̃ na jacua̱xãchitanüxü̃ ga guma na 
jiĩxü̃ ga Ngechuchu ga jexguma põũ 
inabücu̱xgu. 
 
Ngechuchu rü norü 
ngúexü̃güca̱x nango̱x 
(Mt 28.16-20; Mr 16.14-18; 
 
Ju 20.19-23) 
36 Rü jexguma jemaãcü íjadexagüjane, 
rü ngürüãchi norü ngãxü̃tanügu nachi 
ga Ngechuchu. Rü nüxü̃ narümoxẽ, rü 
nhanagürü: —Nuxmaẽ Pa Chorü 
Duü̃xü̃güx —nhanagürü. 37 Notürü 
nümagü rü naḇaixãchiãẽgü, rü poraãcü 
namuü̃ẽ, jerü nagu naxĩnüẽgu rü wüxi 
ga naxchi̱xixü̃mare nadaugü. 38 Notürü 
ga Ngechuchu rü nhanagürü nüxü̃: 
—¿Tü̱xcüü̃ peḇaixãchiãẽgü rü tama 
pejaxõgü na chama chiĩxü̃? 39 —¡Dücax, 
nüxü̃ peda̱x ja cha̱xme̱xgü rü chacutügü! 
Rü chamatama chixĩ. ¡Rü choxü̃ 
peingõgü rü meã choxü̃ perüdaunü! Erü 
wüxi i naxchi̱xi rü tama choxü̃ 
pedauxü̃rüü̃ naxãmachi rü 
naxãxchina̱xã —nhanagürü. 40 Rü jema 
nhaxguwena, rü nüxü̃ nanawe̱x ga 
LUCA 24 
O Novo Testamento na língua ticuna do Brasil, 2da ed. ©2009, Liga Bíblica
228 
naxme̱x rü nacutü. 41 Notürü ga jema 
duü̃xü̃gü rü jexguma rü ta tama nüxü̃́ 
najaxõgü, jerü naḇaixãchiãẽgü rü 
nataãẽgü. Rü jemaca̱x ga Ngechuchu rü 
nüxna naca rü nhanagürü nüxü̃: 
—¿Pexü̃́ nangẽxmaxü̃ i õna i nuã? 
—nhanagürü. 42 Rü jexguma nüxna 
nanaxãgü ga wüxi ga choxni ga 
figuxü̃chipe̱xe rü wüxiweü̃ ga berure. 
43 Rü nüma ga Ngechuchu rü nanajaxu. 
Rü jema duü̃xü̃güpe̱xewa nanangõ̱x. 
44 Rü nhu̱xmachi nhanagürü nüxü̃: —Rü 
jema choxü̃ ngupetüxü̃ rü jema nixĩ ga 
pemaã nüxü̃ chixuxü̃ ga jexguma taũta 
chaju̱xgu rü petanüwa chajexmagu. Jerü 
jexguma rü pemaã nüxü̃ chixu rü 
nhacharügü: 
“Rü tá ningu i guxü̃ma i Tupanaãrü 
ore i chauchiga ümatüxü̃ i Wijaegüarü 
poperawa, rü Muĩsé ümatüxü̃ i mugüwa, 
rü ore i nuxcümaxü̃güxü̃ ga Tupanaãrü 
orearü uruü̃gü ümatüxü̃wa”, 
nhacharügüchire̱x pexü̃. 45 Rü jemaãcü 
namaã nanango̱xẽẽ ga Tupanaãrü ore ga 
ümatüxü̃. 46 Rü nhanagürü nüxü̃: 
—Tupanaãrü ore i ümatüxü̃wa rü nüxü̃ 
nixu rü chama i Cristu rü tá chaju, rü 
tamaẽ̱xpü̱x i ngunexü̃gu rü tá wena 
chamaxü̃. 47 —Rü jematama ore i 
ümatüxü̃wa nüxü̃ nixu rü tá chauégagu 
tá nixĩ i nüxü̃ jaxugüxü̃ i ore i mexü̃. Rü 
Jerucharéü̃wa tá inaxügü i ngẽma 
nhu̱xmatáta guxü̃ i naãnewa nangu na 
ngẽmaãcü duü̃xü̃gü nüxü̃ rüxoexü̃ca̱x i 
nacüma i chixexü̃ na Tupana nüxü̃́ nüxü̃ 
ngechaü̃xü̃ca̱x i norü pecadugü. 48 —Rü 
nhu̱xma rü pematama nixĩ i chorü 
orearü uruü̃gü, rü tá duü̃xü̃gümaã nüxü̃ 
peixu ga jema chauxü̃tawa nüxü̃ 
pedaugüxü̃ rü nüxü̃ pexĩnüẽxü̃. 49 —Rü 
dücax, chama rü pexca̱x tá núma 
chanamu i Naãẽ i Üünexü̃ ga pexca̱x 
nüxü̃ naxunetaxü̃ ja Chaunatü. Notürü 
chanaxwa̱xe i númatátama daa ĩãne ja 
Jerucharéü̃wa pengẽxmagü, nhu̱xmatáta 
penajauxgü i ngẽma Tupanaãẽ i Üünexü̃ 
i dauxü̃wa ne ũxü̃ i tá pexü̃ poraexẽẽxü̃ 
—nhanagürü. 
 
Ngechuchu rü dauxü̃guxü̃ 
ga naãnewa naxũ 
 
(Mr 16.19-20) 
50 Rü jexguma ga Ngechuchu rü 
Jerucharéü̃ãrü toxnamana norü 
ngúexü̃güxü̃ nagagü, nhu̱xmata 
Betániããrü ngaicamana nangugü. Rü 
jéma norü ngúexü̃güétü nawéme̱x, rü 
Tupanana naxca̱x naca na nüxü̃ 
nangü̃xẽẽxü̃ca̱x. 51 Rü jexguma jema 
ngúexü̃güca̱x najumuxẽguwena rü 
nüxna nixũgachi. Rü Tupana dauxü̃guxü̃ 
ga naãnewa nanaga. 52 Rü nümagü ga 
norü ngúexü̃gü rü Ngechuchuxü̃ 
nicua̱xüü̃gü. Rü nhu̱xmachi taãẽãcüma 
Jerucharéü̃ca̱x nawoegu. 53 Rü 
guxü̃guma tupauca ga taxü̃newa 
naxĩĩxü̃, rü jéma Tupanaxü̃ nicua̱xüü̃gü. 
Rü ngẽmaãcü jiĩxü̃.  
LUCA 24 
O Novo Testamento na língua ticuna do Brasil, 2da ed. ©2009, Liga Bíblica
229 
 
Tupana Nane rü narüduü̃ 
 
1
  
1 Naxü̃pa ga guxü̃ma, rü marü 
najexma ga Tupana Nane. Rü 
Tupanamaã najexma rü woetama 
Tupana nixĩ ga nümax. Nüma rü 
Tupanaãrü Ore nixĩ i naẽ́ga erü tamaã 
nüxü̃ nixu i Tupanachiga. 2 Rü naxü̃pa 
ga guxü̃ma rü nüma ga Tupana Nane rü 
naxü̃tawatama najexma. 3 Rü guma 
Nanexü̃ nixĩ ga namuxü̃ ga Tupana na 
naxüãxü̃ca̱x ga guxü̃ma. Rü nataxuma i 
ṯacü i nhu̱xma ngẽxmaxü̃ i tama nüma 
naxüxü̃. 4 Rü Nanewa nixĩ ga najexmaxü̃ 
ga maxü̃. Rü jema maxü̃ rü guxü̃ ga 
duü̃xü̃güarü ngóonexẽẽruü̃ nixĩ. 5 Rü 
jima Nane rü woo chixexü̃ íporaxü̃wa rü 
duü̃xü̃güxü̃ nüxü̃ nacua̱xẽẽ i 
Tupanachiga. Rü ngẽma chixexü̃ rü 
taxucürüwama ngẽma mexü̃xü̃ 
narüjexera. 6-7 Rü najexma ga wüxi ga 
jatü ga Juã́ũ ga baiü̃xẽẽruü̃gu ãẽ́gacü. 
Rü guma nixĩ ga Tupana núma namucü 
na nüxü̃ jaxuxü̃ca̱x ga nachiga ga guma 
ngóonexẽẽruü̃ na jemaãcü guxãma nüxü̃́ 
jaxõgüxü̃ca̱x. 8 Rü nüma ga Juã́ũ rü 
tama Tupana Nane ja duü̃xü̃güarü 
ngóonexẽẽruü̃ nixĩ. Notürü nüma nixĩ 
ga Tupana núma namuxü̃ na nüxü̃ 
jaxuxü̃ca̱x ga nachiga ga guma 
ngóonexẽẽruü̃. 9 Rü nhama ga naãnewa 
nangu ga guma aixcuma Tupana Nane 
ixĩcü i guxü̃ma i duü̃xü̃güxü̃ 
ngóonetanüxẽẽcü. 10 Rü nüma ga guma 
Nane ga Tupanaãrü Ore ixĩcü rü nhama 
ga naãnewa najexma. Rü woo nagagu 
nixĩ ga naxüãxü̃ ga guxü̃ma ga nhama 
ga naãne, notürü nhama ga naãnecü̱̃ã̱x 
ga duü̃xü̃gü rü tama nüxü̃ nacua̱xgü na 
texe jiĩxü̃. 11 Nuã norü naãnewatama 
nangu, notürü norü duü̃xü̃gü ga 
Judéugü rü tama nanajauxgü. 12 Notürü 
guxema najauxgüxe rü nüxü̃́ jaxõgüxe 
rü tüxü̃́ nanatauxchaxẽẽ na 
Tupanaxãcügü tixĩgüxü̃ca̱x. 13 Rü 
nhu̱xma rü Tupanaxãcügü tixĩgü ga 
guxema jaxõgüxe. Notürü tama noxri 
tabuexü̃gagu nixĩ i ngẽma rü tama 
tümanatügüarü ngúchaü̃gagu nixĩ. 
Notürü i nhu̱xma rü Tupanaxãcügü 
tixĩgü ga guxema jaxõgüxe jerü 
nümatama ga Tupana rü naxãcügüxü̃ 
tüxü̃ nixĩgüxẽẽ. 14 Rü nüma ga guma 
Nane ga Tupanaãrü ore ixĩcü rü 
narüduü̃. Rü totanüwa najexma rü 
poraãcü toxü̃ nangechaü̃ rü aixcuma 
nixĩ ga norü ore. Rü toma nüxü̃ tadaugü 
ga nhuxãcü na namexẽchixü̃ ga nümax. 
Rü Nanatüxü̃tawa nanajaxu ga jema 
jerü nügümaã nüxü̃́ nawüxica̱x. 15 Rü 
 
ORE I MEXÜ̃ GA JUÃ́Ũ ÜMATÜXÜ̃ 
 
 
O Novo Testamento na língua ticuna do Brasil, 2da ed. ©2009, Liga Bíblica
230 
gumachigaxü̃ nixĩ ga jaxuxü̃ ga Juã́ũ ga 
jexguma nhaxgu: —Daa nixĩ ga guma 
pemaã nüxü̃ chixuchigacü ga jexguma 
nhachaxgu: 
“Rü jima chaweama ne ũcü rü choxü̃ 
rüjexeracü nixĩ, jerü woetama marü 
najexma ga taũta chabuxgu ga chamax”, 
nhanagürü ga Juã́ũ. 16 Rü jima Tupana 
Nane rü namexẽchi rü naxme̱xwa 
nangẽxma i guxü̃ma. Rü naxü̃tawa rü 
guxü̃guma tanajauxgüecha ga 
muxũchixü̃ma ga ngü̃xẽẽgü ga mexü̃gü. 
17 Rü Muĩséxü̃ nixĩ ga namuxü̃ ga 
Tupana na tüxü̃ nangúexẽẽxü̃ ga jema 
norü mugü. Notürü Ngechuchu ja 
Cristuxü̃ nixĩ ga namuxü̃ na tüxü̃ 
nangúexẽẽxü̃ na jigü ingechaü̃güxü̃ rü 
tüxü̃́ nangẽxmaxü̃ i ore i aixcuma ixĩxü̃. 
18 Taguma texé nhuxgu nüxü̃ tadau ga 
Tupana. Notürü Nane ja nügümaã nüxü̃́ 
wüxicacü nixĩ ja tüxü̃ nüxü̃ cua̱xẽẽcü. 
Rü jima Nane rü Tupanaxü̃chi nixĩ, rü 
Nanatümaã wüxiwa nangẽxmagü. 
 
Juã́ũ ga baiü̃xẽẽruü̃ rü nüxü̃ nixu 
ga Ngechuchu ja Cristuchiga 
(Mt 3.11-12; Mr 1.7-8; Lc 3.15-17) 
19 Rü jema Judéugüarü ãẽ̱xgacügü ga 
Jerucharéü̃cü̱̃ã̱x rü Juã́ũ ga 
baiü̃xẽẽruü̃xü̃tawa nanamugü ga paigü 
rü Lewítanüxü̃gü na nüxna 
jacagüexü̃ca̱x na texe jiĩxü̃. 20 Rü nüma 
ga Juã́ũ rü meãma nügü nixu, rü 
nhanagürü: —Tama nixĩ i Cristu chiĩxü̃ i 
chamax —nhanagürü. 21 Rü wenaxãrü 
nüxna nacagü rü nhanagürügü: —¿Texé 
e̱xna cuixĩ? ¿E̱xna cuma ga 
nuxcümaxü̃cü ga Tupanaãrü orearü 
uruü̃ ga Ería cuiĩxü̃? —nhanagürügü. Rü 
Juã́ũ nanangãxü̃ rü nhanagürü: —Tama 
Ería chixĩ —nhanagürü. Rü nümagü rü 
wenaxãrü nüxna nacagü rü 
nhanagürügü: —¿E̱xna cuma cuiĩxü̃ ja 
jima orearü uruü̃ ga Muĩsé nüxü̃ ixucü 
ga ínguxchaü̃cü? —nhanagürügü. Rü 
Juã́ũ nanangãxü̃ rü nhanagürü: —Tama 
jima chixĩ —nhanagürü. 22 Rü jexguma 
nhanagürügüama: —¿E̱xna texé cuiĩxü̃? 
Erü tanaxwa̱xe i ngẽma núma toxü̃ 
mugüxü̃xü̃tawa tanange i curü ngãxü̃ga. 
¿Rü nhuxũ nhacuxü̃ i nhu̱xma na texé 
cuiĩxü̃? —nhanagürügü. 23 Rü Juã́ũ 
nanangãxü̃ rü nhanagürü nüxü̃: 
—Chama nixĩ i ngẽma duü̃xü̃ i 
dauxchitawa i ngextá taxúema 
íxãpataxü̃wa tagaãcü nhachaxü̃: 
“¡Rü nüxü̃ perüxoe i pecüma i chixexü̃ 
rü ipejanawe̱xãchixẽẽ̱x i perü maxü̃ 
naxca̱x ja Cori ja Tupana!” nhachaxü̃, 
guma nuxcümaxü̃cü ga orearü uruü̃ ga 
Ichaía nüxü̃ ixuxü̃rüü̃ —nhanagürü. 
24-25 Rü jexguma ga jema paigü rü 
Parichéugü jéma mugüxü̃ ga Juã́ũmaã 
na janadexagüxü̃ca̱x rü wenaxãrü nüxna 
nacagüe, rü nhanagürügü: —Rü 
ngẽxguma tama Cristu cuixĩgu, rü tama 
Ería cuixĩgu, rü tama jima orearü uruü̃ 
ja ínguxchaü̃cü cuixĩgu, ¿rü tü̱xcüü̃ i 
duü̃xü̃güxü̃ ícubaiü̃xẽẽxü̃ i nhu̱xmax? 
—nhanagürügü nüxü̃. 26-27 Rü Juã́ũ 
nanangãxü̃ rü nhanagürü: —Chama rü 
dexáwamare íchanabaiü̃xẽẽ i duü̃xü̃gü. 
Notürü petanüwa nangẽxma ja jima 
tama nüxü̃ pecuácü ja chaweama ne 
ũcü. Rü chama rü nape̱xewa rü 
taxuwama chame, rü bai i norü 
chapatucunügüarü wẽgüwa chame 
—nhanagürü ga Juã́ũ. 28 Rü jema 
nachica ga Betániãgu ãẽ́gaxü̃wa nixĩ ga 
Juã́ũ ga nüxü̃ jaxuxü̃ ga jema ore. Rü 
JUÃ́Ũ 1 
O Novo Testamento na língua ticuna do Brasil, 2da ed. ©2009, Liga Bíblica
231 
natü ga Judã́ũãrü tocutüwa nixĩ ga jema 
nachica ga ngextá Juã́ũ duü̃xü̃güxü̃ 
íbaiü̃xẽẽxü̃wa. 
 
Ngechuchu nixĩ ga Tupana 
 
núma namucü na duü̃xü̃güarü 
pecaduca̱x najuxü̃ca̱x 
29 Rü moxü̃ãcü ga Juã́ũ rü 
Ngechuchuxü̃ nadau ga naxca̱x na 
jaxũxü̃. Rü nhanagürü ga Juã́ũ: —¡Rü 
dücax! Daa nixĩ ja jima Tupana núma 
namucü na najuxü̃ca̱x na nhama i 
naãnecü̱̃ã̱x i duü̃xü̃güarü pecaduxü̃ 
ijanaxoxẽẽxü̃ca̱x. 30 —Rü chama rü daa 
Ngechuchuchigaxü̃ nixĩ ga chixuxü̃ ga 
jexguma nhachagu: 
“Rü chaweama ne naxũ ja wüxi ja 
chorü jexeracü, jerü nüma rü woetama 
najexma ga taũta chabuxgu ga chamax”, 
nhachagu. 31 —Rü chamatama ga noxri 
rü tama nüxü̃ chacua̱x ga texe na jiĩxü̃ 
ga nümax. Notürü núma chaxũ na 
dexáwamare duü̃xü̃güxü̃ 
íchibaiü̃xẽẽtanüxü̃ca̱x na tatanüxü̃ i 
Judéugü nüxü̃ cua̱xgüxü̃ca̱x na texé 
jiĩxü̃ —nhanagürü. 32 Rü nhanagürü ta 
ga Juã́ũ: —Rü chamatama nüxü̃ chadau 
ga Tupanaãẽ ga Üünexü̃ ga jexguma 
wüxi ga muxtucurüü̃ dauxü̃wa 
ínaxexeegu rü Ngechuchuxü̃negu 
janawa̱xgux. 33 —Chama rü noxri tama 
nüxü̃ chacua̱x ga texe na jiĩxü̃ ga 
nümax. Notürü ga Tupana ga choxü̃ 
mucü na dexáwamare duü̃xü̃güxü̃ 
íchabaiü̃xẽẽxü̃ca̱x, rü nhanagürü choxü̃: 
“Rü jima nüxü̃ cudaucü ja chauãẽ i 
Üünexü̃ naẽ́tügu írüxexeecü, rü jima tá 
nixĩ ja chauãẽ i Üünexü̃ duü̃xü̃güna 
nguxẽẽcü”, nhanagürü choxü̃. 
34 —Chama rü marü jima Ngechuchuxü̃ 
chadau rü pemaã nüxü̃ chixu na nüma 
rü aixcuma Tupana Nane jiĩxü̃ 
—nhanagürü. 
 
Nüxĩraü̃xü̃ ga norü 
 
ngúexü̃gü ga Ngechuchu 
35 Moxü̃ãcü rü wenaxãrü Juã́ũmaã 
jema nachicawa tajexmagü ga toma ga 
taxre ga norü ngúexü̃gü. 36 Rü jexguma 
Ngechuchuxü̃ nada̱xgu ga jéma na 
naxüpetüxü̃, rü Juã́ũ rü nhanagürü toxü̃: 
—¡Dücax! Jima nixĩ ja Tupana núma 
namucü na pecaduca̱x najuxü̃ca̱x 
—nhanagürü. 37 Rü toma ga Juã́ũãrü 
ngúexü̃gü rü nüxü̃ taxĩnüẽ ga jexguma 
jema nhaxgu. Rü Ngechuchuwe tarüxĩ. 
38 Rü nügü ínidau ga Ngechuchu, rü 
toxü̃ nadau ga nawe na tarüxĩxü̃. Rü 
toxna naca rü nhanagürü toxü̃: 
—¿Ṯacüca̱x pedau? —nhanagürü. Rü 
tomagü rü nhatarügügü: —Pa 
Ngúexẽẽruü̃x, ¿ngexta nixĩ i cupexü̃? 
—nhatarügügü. 39 Rü Ngechuchu toxü̃ 
nangãxü̃, rü nhanagürü toxü̃: —¡Nuã 
chawe perüxĩ rü ípejada̱x! —nhanagürü. 
Rü nawe tarüxĩ, rü nüxü̃ tadaugü ga na 
ngexta napexü̃. Rü jexguma jéma 
tangugügu, rü marü ãgümücüarü 
ngorawa nangu ga na najáuanexü̃. Rü 
jexma naxü̃tagu tarücho rü nhu̱xmata 
nachüta. 40 Rü chama chixĩ ga noxri 
Juã́ũ ga baiü̃xẽẽruü̃xü̃ chaxĩnüxü̃ ga 
jixcama Ngechuchuwe charüxũxü̃. Rü 
chamücü rü Ãdré nixĩ. Rü nüma rü 
Pedru ga Chimáũẽneẽ nixĩ. 41 Rü 
jexgumatama ga Ãdré, rü naẽneẽ ga 
Chimáũca̱x najadau. Rü nhanagürü 
nüxü̃: —Rü marü nüxü̃ itajangau ja jima 
Cristu ga nuxcüma Tupana nüxü̃ 
unetacü —nhanagürü. 42 Rü jemawena, 
JUÃ́Ũ 1 
O Novo Testamento na língua ticuna do Brasil, 2da ed. ©2009, Liga Bíblica
232 
rü Ngechuchu íjexmaxü̃wa Chimáũxü̃ 
naga ga Ãdré. Rü jexguma Ngechuchu 
Chimáũxü̃ da̱xgu, rü nhanagürü nüxü̃: 
—Cuma nixĩ i Chimáũ i Juã́ũ nane 
cuiĩxü̃. Notürü i nhu̱xmawena rü Nuta 
tá nixĩ i cuéga —nhanagürü. Rü ngẽma 
naẽ́ga rü Pedru nhaxü̃chiga nixĩ. 
 
Ngechuchu rü naxca̱x naca ga 
 
Piripi rü Natanaẽ́ũ 
43 Rü moxü̃ãcü ga Ngechuchu rü nügü 
namexẽẽ na Gariréaanewa naxũxü̃ca̱x. 
Rü Piripixü̃ inajangau rü nhanagürü 
nüxü̃: —¡Chawe rüxũ! —nhanagürü. 
44 Rü nüma ga Piripi rü ĩãne ga 
Bechaídacü̱̃ã̱x nixĩ. Rü jémacü̱̃ã̱x ta nixĩ 
ga Ãdré rü Pedru. 45 Rü Piripi rü 
Natanaẽ́ũca̱x najadau, rü nhanagürü 
nüxü̃: —Marü nüxü̃ itajangau ja jima 
Cristu ga Muĩsé nachiga naxümatücü ga 
mugüarü poperawa, rü nuxcümaxü̃güxü̃ 
ga Tupanaãrü orearü uruü̃gü ta nachiga 
naxümatügücü. Jima nixĩ ja Juche nane 
ja Ngechuchu ja Nacharétucü̱̃ã̱x 
—nhanagürü. 46 Rü nhanagürü ga 
Natanaẽ́ũ: —¿Nhuxãcü i ṯacü rü mexü̃ i 
Nacharétuwa ne naxũxü̃? —nhanagürü. 
Rü Piripi nanangãxü̃, rü nhanagürü 
nüxü̃: —¡Dücax, ngĩxã rü ítajadau! 
—nhanagürü. 47 Rü jexguma Ngechuchu 
Natanaẽ́ũxü̃ da̱xgu ga naxca̱x na jaxũxü̃, 
rü nhanagürü: —¡Dücax! Jéa ne naxũ i 
wüxi i jatü i aixcuma Judéu ixĩxü̃ i 
aixcuma ngearü chixexü̃ã́xü̃ 
—nhanagürü. 48 Rü jexguma ga 
Natanaẽ́ũ rü Ngechuchuna naca, rü 
nhanagürü nüxü̃: —¿Nhuxãcü i choxü̃ 
cucuáxü̃? —nhanagürü. Rü Ngechuchu 
nanangãxü̃ rü nhanagürü nüxü̃: 
—Naxü̃pa ga Piripi cuxca̱x na jac̱axü̃, rü 
chama rü cuxü̃ chadau ga jexguma ori 
ga figueratüü̃gu curüxã̱ũ̱xgux 
—nhanagürü. 49 Rü Natanaẽ́ũ 
nanangãxü̃ rü nhanagürü nüxü̃: —Pa 
Ngúexẽẽruü̃x, cuma rü Tupana Nane 
cuixĩ. Rü cuma nixĩ i guxü̃ma i 
Judéugüarü Ãẽ̱xgacü cuiĩxü̃ 
—nhanagürü. 50 Rü Ngechuchu 
nanangãxü̃, rü nhanagürü nüxü̃: 
—Cuma rü choxü̃́ cujaxõ erü cumaã 
nüxü̃ chixu na figueratüü̃wa cuxü̃ na 
chadauxü̃. Rü ngẽmaca̱xicatama nixĩ i 
cujaxõxü̃. Notürü ngẽma nhu̱xma nüxü̃ 
cudauxü̃ãrü jexera tá nixĩ i nüxü̃ 
cudauxü̃ i jixcüra —nhanagürü. 51 Rü 
nhanagürü ta ga Ngechuchu: —Rü 
aixcuma pemaã nüxü̃ chixu rü tá nüxü̃ 
pedaugü na jawãxnaxü̃ i dauxü̃guxü̃ i 
naãne. Rü tá nüxü̃ pedaugü i Tupanaãrü 
orearü ngeruü̃gü i dauxü̃cü̱̃ã̱x i ngẽ́ma 
dauxü̃ ĩgüxü̃ rü írüxĩgüüxü̃ i naẽ́tüwa ja 
Tupana Nane ja duü̃xü̃xü̃ ixĩcü 
—nhanagürü. 
 
Wüxi ga ngĩgüarü peta ga 
Gariréaanewa jexmane ga ĩãne 
 
ga Canáwa jexmaxü̃ 
 
2
  
1 Rü jemawena ga tamaẽ̱xpü̱x ga 
ngunexü̃gu, rü najexma ga wüxi ga 
ngĩgüarü peta ga Gariréaanewa jexmane 
ga ĩãne ga Canáwa. Rü jéma ijexma ga 
naẽ ga Ngechuchu. 2 Rü Ngechuchuna rü 
toxna rü ta naxugüe na jéma taxĩxü̃ca̱x. 
3 Rü nagu̱x ga norü axexü̃ ga wĩũ. Rü 
Ngechuchu naẽ ngĩgürügü nüxü̃ ga 
Ngechuchu: —Marü nagúarü wĩũã̱xgü 
—ngĩgürügü. 4 Notürü Ngechuchu ngĩxü̃ 
nangãxü̃, rü nhanagürü: —Pa Mamax, 
¿tü̱xcüü̃ chamaã nüxü̃ cuixu i ngẽma? 
Erü taũta nawa nangu na chanaxüxü̃ca̱x 
JUÃ́Ũ 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
233 
i ṯacü rü mexü̃ i Tupanaãrü poramaã 
üxü̃ —nhanagürü. 5 Notürü ga ngĩma ga 
naẽ rü ngĩgürügü nüxü̃ ga jema baegüxü̃ 
namaã ga wĩũchiü: —¡Penaxü̱x i 
guxü̃ma i ngẽma nüma pemaã nüxü̃ 
jaxuxü̃! —ngĩgürügü. 6 Rü jéma ijexma 
ga 6 ga tü̃xü̃ ga nutagüngĩxca̱x. Rü 
wüxichigü ga jema tü̃xü̃wa rü maneca 
jexma name ga 50 rü e̱xna 70 litrugü ga 
dexá. Rü jema tü̃xü̃gü ijixĩ ga jema 
Judéugü ngĩxü̃ ixügüãcugücü ga 
jexguma dexámaã nügü 
jajauxme̱xgüchaü̃gu na Tupanaca̱x nügü 
jamexẽẽgüxü̃ca̱x. 7 Rü Ngechuchu rü 
jema baegüxü̃xü̃ namu, rü nhanagürü: 
—¡Dexámaã ngĩxü̃ pixügüãcu i nhaã 
tü̃xü̃gü! —nhanagürü. Rü nümagü ga 
jema baegüxü̃ rü meãma ngĩxü̃ 
nixügüãcu. 8 Rü Ngechuchu nhanagürü 
nüxü̃: —Rü nhu̱xma chanaxwa̱xe i íraxü̃ 
pejaxu, rü petaarü joraxü̃tawa penange 
—nhanagürü. Rü jemaãcü nanaxügü ga 
jema baegüxü̃. 9 Rü jema petaarü jora 
nüxü̃ naxaxneta ga jema dexá ga wĩũxü̃ 
naca̱xichixü̃. Notürü tama nüxü̃ nacua̱x 
ga ngextá na najauxgüãxü̃. Rü jema 
baegüxü̃xĩcatama nixĩ ga nüxü̃ 
cua̱xgüxü̃ ga dexámare na jiĩxü̃ ga 
noxrix. Rü jexgumatama ga jema 
petaarü jora rü jema jatü ga ingĩxü̃ca̱x 
naca. 10 Rü nhanagürü nüxü̃: —Guxü̃ i 
naãnewa rü duü̃xü̃gü rü noxri rü namaã 
nabae ja mecü ja wĩũ. Rü ngẽxguma 
marü meãma guxü̃ma axegügu i ngẽma 
nüxna naxuxü̃, rü ngẽmawena rü nüxna 
nanaxã ja ngexcürüücümare ja wĩũ. 
Notürü i cuma rü marü nagúxchaü̃gu i 
peta, rü mexẽchicü ja wĩũmaãtama 
cujaxaxegüxẽẽ i duü̃xü̃gü —nhanagürü. 
11 Rü guma Gariréaanewa jexmane ga 
ĩãne ga Canáwa nixĩ ga jema naxüxü̃ ga 
Ngechuchu. Rü jema nixĩ ga nüxĩraü̃xü̃ 
ga cua̱xruü̃ ga Tupanaãrü poramaã üxü̃ 
ga nawa nügü inawéxü̃ ga Tupana Nane 
na jiĩxü̃. Rü toma ga norü ngúexü̃gü rü 
nüxü̃́ tajaxõgü. 12 Rü jemawena rü 
Caparnáũ ga ĩãnewa naxũ ga 
Ngechuchu. Rü naẽ rü naẽneẽgü rü 
toma ga norü ngúexü̃gü rü ta 
ítajaxümücügü. Rü jéma guma ĩãnewa 
tajexmagü ga nhuxre ga ngunexü̃. 
 
Ngechuchu rü tupauca ga taxü̃newa 
ínanawoxü̃ ga jema duü̃xü̃gü ga 
jéma taxegüxü̃ 
(Mt 21.12-13; Mr 11.15-18; 
 
Lc 19.45-46) 
13 Rü marü ningaica ga torü peta ga 
Üpetüchiga ga nawa nüxna 
tacua̱xãchiexü̃ ga nhuxãcü nuxcüma ga 
Ejituanewa Tupanaãrü orearü ngeruü̃ 
nüxü̃ naxüpetüxü̃ ga guma torü 
o̱xigüpata rü tama jaxücuxü̃ na 
jamáãxü̃ca̱x ga torü o̱xigü nane ga jacü. 
Rü jemaca̱x ga Ngechuchu rü toma ga 
norü ngúexü̃gü rü Jerucharéü̃ãrü 
ĩãnewa taxĩ. 14 Rü jexma tupauca ga 
taxü̃negu nüxü̃ najangau ga duü̃xü̃gü ga 
jéma norü wocagümaã rü 
carnerugümaã rü muxtucugümaã 
taxegüxü̃. Rü jéma nüxü̃ nadau ta ga 
duü̃xü̃gü ga jéma norü taxechicawa 
rütogüxü̃ rü dĩẽruca̱x taxegüxü̃. 15 Rü 
jexguma jemaxü̃ nada̱xgu ga 
Ngechuchu, rü nanaxü ga wüxi ga 
c̱uaixruü̃ ga naxcha̱xmünaxca̱x. Rü 
jemamaã tupauca ga taxü̃newa 
ínanawoxü̃ ga jema duü̃xü̃gü guxü̃ma ga 
norü carnerugümaã rü wocagümaã. Rü 
jema dĩẽruca̱x taxegüxü̃ãrü dĩẽru rü 
JUÃ́Ũ 2 
O Novo Testamento na língua ticuna do Brasil, 2da ed. ©2009, Liga Bíblica
234 
ngĩxü̃ narüwoü̃ nhaxtüanegu. Rü norü 
mechagü rü ta nüxü̃ nawoneta. 16 Rü 
jema muxtucugümaã taxegüxü̃xü̃ 
nhanagürü: —¡Ípejana i ngẽma perü 
muxtucugü i nuã! Tama name i 
taxepataü̃xü̃ pejaxĩxẽẽ ja daa 
Chaunatüpata —nhanagürü. 17 Rü 
jexguma ga toma ga norü ngúexü̃gü rü 
nüxna tacua̱xãchie ga nuxcümaxü̃xü̃ ga 
ümatüxü̃ ga nhaxü̃: 
“Duü̃xü̃gü rü tá chauchi naxaie erü 
chanachu̱xu i ṯacü i chixexü̃ na 
naxügüxü̃ i Tupanapatawa”, 
nhaxü̃. 18 Rü jexguma ga jema 
ãẽ̱xgacügü rü Ngechuchuna nacagü, rü 
nhanagürügü: —¿Ṯacü rü cua̱xruü̃xü̃ 
toxü̃ cudauxẽẽ na nawa nüxü̃ 
tacuáxü̃ca̱x na aixcuma Tupana jiĩxü̃ ja 
cuxü̃ mucü na ícunawoxü̃xü̃ca̱x i nhaã 
duü̃xü̃gü i nuã? —nhanagürügü. 19 Rü 
Ngechuchu nanangãxü̃, rü nhanagürü: 
—¡Nagu pepogüe ja daa tupauca ja 
taxü̃ne! Rü chama rü tamaẽ̱xpü̱x i 
ngunexü̃gu rü tá wena íchanadaxẽẽ 
—nhanagürü. 20 Rü jexguma ga jema 
ãẽ̱xgacügü rü nanangãxü̃gü, rü 
nhanagürügü: —Rü 46 ga taunecü nawa 
napuracüe ga duü̃xü̃gü na 
naxügüãxü̃ca̱x ga daa tupauca ja taxü̃ne. 
¿Rü nhuxãcü tá i cuma i tamaẽ̱xpü̱x i 
ngunexü̃ tátama wena ícunadaxẽẽxü̃? 
—nhanagürügü. 21 Notürü guma 
Tupanapata ga Ngechuchu nachiga 
idexane rü naxü̃nechigatama nixĩ. 22 Rü 
jemaca̱x ga toma ga norü ngúexü̃gü, rü 
jexguma Ngechuchu juwa írüdaxgu, rü 
nüxna tacua̱xãchie ga jema ore ga 
Ngechuchu nüxü̃ ixuxü̃. Rü aixcuma 
tajaxõgü ga jema ore ga nüxü̃ jaxuxü̃ rü 
jema Tupanaãrü ore ga nuxcümaxü̃güxü̃ 
ga orearü uruü̃gü Ngechuchuchigagu 
ümatügüxü̃. 
 
Ngechuchu rü nüxü̃ nacua̱x i 
guxü̃ma i duü̃xü̃gü 
23 Rü jexguma Ngechuchu 
Üpetüchigaarü petaca̱x Jerucharéü̃wa 
jexmagu, rü muxü̃ma ga duü̃xü̃gü rü 
nüxü̃́ najaxõgü, jerü nüxü̃ nadaugü ga 
jema taxü̃ ga mexü̃gü ga Tupanaãrü 
poramaã naxüxü̃. 24 Notürü ga nüma ga 
Ngechuchu rü tama jema 
duü̃xü̃güme̱xẽwa nügü najexmaxẽẽchaü̃, 
jerü woetama marü nüxü̃ nacua̱x ga 
ṯacügu na naxĩnüẽxü̃ ga guxü̃ma ga 
jema duü̃xü̃gü. 25 Rü jemaca̱x ga nüma 
rü taxuü̃ca̱xma texé namaã nüxü̃ tixu na 
ṯacügu naxĩnüẽxü̃ ga jema duü̃xü̃gü. 
Jerü nümatama marü nüxü̃ nacua̱x ga 
ṯacügu na naxĩnüẽxü̃ ga naãẽwa ga 
wüxichigü. 
 
Ngechuchuxü̃tagu nanaxũãne 
 
ga Nicudému 
 
3
  
1 Najexma ga wüxi ga Parichéu ga 
Nicudémugu ãẽ́gacü. Rü nüma rü 
wüxi ga ãẽ̱xgacü ga nüxü̃ 
nangechaü̃gücü nixĩ ga Judéugütanüwa. 
2 Rü guma Nicudému rü 
Ngechuchuxü̃tagu nanaxũãne ga 
chütacü. Rü nhanagürü Ngechuchuxü̃: 
—Pa Ngúexẽẽruü̃x, toma nüxü̃ tacua̱x 
na aixcuma Tupana núma cuxü̃ muxü̃ 
na toxü̃ cungúexẽẽxü̃ca̱x. Erü 
taxucürüwa texé cuxrüü̃ tanaxü i ngẽma 
taxü̃ i mexü̃gü i Tupanaãrü poramaã 
üxü̃, ega tama Tupana tümaxü̃tawa 
ngẽxmagu —nhanagürü. 3 Rü 
Ngechuchu nanangãxü̃ rü nhanagürü 
nüxü̃: —Aixcuma cumaã nüxü̃ chixu, rü 
JUÃ́Ũ 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
235 
jíxema tama wenaxãrü buxe rü 
taxucürüwama Tupana ãẽ̱xgacü 
íixĩxü̃wa tangu —nhanagürü. 4 Rü 
Nicudému rü Ngechuchuna naca, rü 
nhanagürü nüxü̃: —¿Notürü nhuxãcü i 
wüxi i jatü i marü jaxü̃ i wena nabuxü̃? 
¿E̱xna wena naẽãnügu naxücuxü̃ rü 
ngẽmaãcü wena nabuxü̃? —nhanagürü. 
5 Rü Ngechuchu nanangãxü̃ rü 
nhanagürü: —Rü aixcuma cumaã nüxü̃ 
chixu rü jíxema tama nüxü̃ rüxoxe i 
tümaãrü pecadu rü tama Tupanaãẽ i 
Üünexü̃wa najaxúxe i maxü̃ i 
ngexwacaxü̃xü̃, rü taxucürüwama 
Tupana ãẽ̱xgacü íixĩxü̃wa tichocu. 
6 —Jíxema duü̃xü̃wa buxe rü duü̃xü̃tama 
tixĩ. Notürü jíxema Naãẽ i Üünexü̃wa 
najaxúxe i maxü̃ i ngexwacaxü̃xü̃, rü 
Tupanaxãcü tixĩ. 7 —¡Tãũxü̃táma 
cuḇaixãchiãẽ na cumaã nüxü̃ chixuxü̃ 
na Tupana naxwa̱xexü̃ na guxü̃ma i 
duü̃xü̃gü rü wena nabuexü̃! 8 —Ja 
buanecü rü nüma ínanaxwa̱xexü̃wa 
nabu. Rü nüxü̃ cuxĩnü i naga, notürü 
tama nüxü̃ cucua̱x na ngextáama ne 
naxũxü̃ rü ngextáama na naxũxü̃. Rü 
ngẽxgumarüü̃ ta tixĩgü ja guxãma ja 
jíxema Naãẽ i Üünexü̃wa najaxúxe i 
maxü̃ i ngexwacaxü̃xü̃ —nhanagürü. 
9 Rü Nicudému wenaxãrü Ngechuchuna 
naca, rü nhanagürü: —¿Notürü nhuxãcü 
nixĩ i ngẽma? —nhanagürü. 10 Rü 
Ngechuchu nanangãxü̃, rü nhanagürü 
nüxü̃: —Cuma rü Judéugüarü 
ngúexẽẽruü̃ i nüxü̃ cuáxü̃ cuixĩ. ¿Rü 
nhuxãcü chi i cuma i tama nüxü̃ 
cucuáxü̃ i ngẽma? 11 —Aixcuma cumaã 
nüxü̃ chixu rü toma rü namaã tidexagü i 
ngẽma nüxü̃ tacuáxü̃. Rü norü uruü̃ 
tixĩgü i ngẽma nüxü̃ tadaugüxü̃. Notürü 
pema rü tama toxü̃́ pejaxõgü i ngẽma 
pemaã nüxü̃ tixuxü̃. 12 —Rü nhu̱xma na 
tama choxü̃́ pejaxõgüxü̃ i ngẽma pemaã 
nüxü̃ chixuxü̃ i nhama i naãneãrü 
ngẽmaxü̃chiga, rü ¿nhuxãcü tá 
pejaxõgüxü̃ ega pemaã nüxü̃ chixuxgu i 
dauxü̃guxü̃ i naãneãrü ngẽmaxü̃chiga? 
13 —Taguma texé dauxü̃guxü̃ i naãnewa 
taxũ. Notürü i chama i Tupana Nane na 
duü̃xü̃xü̃ chiĩxü̃, rü chaxicatama nixĩ i 
ngẽ́ma ne chaxũxü̃ rü ngẽ́ma tá 
chaxũxü̃. 14-15 —Pema nüxü̃ pecua̱x ga 
nhuxãcü nuxcümaxü̃chima jema 
nachica ga ngextá taxúema 
íxãpataxü̃wa, rü Muĩsé wüxi ga naĩgu 
nanaxünagü ga jema ãxtape ga 
dĩẽrumünaxca̱x. Rü ngẽxgumarüü̃ tá ta i 
chama i Tupana Nane i duü̃xü̃xü̃ chiĩxü̃, 
rü wüxi i naĩgu tá choxü̃ naxünagügü i 
duü̃xü̃gü na guxãma ja texé ja choxü̃́ 
jaxõgüxe rü tüxü̃́ nangẽxmaxü̃ca̱x i 
maxü̃ i taguma gúxü̃. 
 
Tupana rü poraãcü nüxü̃ 
nangechaü̃ i nhama i naãnecü̱̃ã̱x 
16 —Rü Tupana rü poraãcü nüxü̃ 
nangechaü̃ i nhama i naãnecü̱̃ã̱x i 
duü̃xü̃gü. Rü jemaca̱x inanamu ga Nane 
ga nügümaã wüxicacü na guxãma ja 
texé ja nüxü̃́ jaxõgüxe rü tama 
itarütauxexü̃ca̱x rü tüxü̃́ 
nangẽxmaxü̃ca̱x i maxü̃ i taguma gúxü̃. 
17 —Jerü ga Tupana rü tama nhama ga 
naãnewa nanamu ga Nane na 
duü̃xü̃gümaã naxueguãxü̃ca̱x na 
napocuexü̃. Notürü núma nanamu na 
namaxẽxẽẽãxü̃ca̱x i duü̃xü̃gü. 18 —Rü 
jíxema Tupana Naneãxü̃́ jaxṍxẽ, rü 
Tupana rü tama tümamaã nanaxuegu 
na tapocuxü̃. Notürü jíxema tama nüxü̃́ 
JUÃ́Ũ 3 
O Novo Testamento na língua ticuna do Brasil, 2da ed. ©2009, Liga Bíblica
236 
jaxṍxẽ, rü marü tümamaã nanaxuegu 
na tapocuxü̃, erü tama nüxü̃́ tajaxõ ja 
jima Tupana Nane ja nügümaã 
wüxicacü. 19 —Rü jíxema tama nüxü̃́ 
jaxõgüxe, rü Tupana rü marü tümamaã 
nanaxuegu na tapocuexü̃. Jerü jexguma 
nhama ga naãnewa nanguxgu ga 
Tupana Nane ja duü̃xü̃güarü 
ngóonexẽẽruü̃, rü tama nawe 
tarüxĩxchaü̃. Notürü jexera tümaãrü me 
nixĩ ga ẽãnexü̃waama na tajexmagüxü̃, 
jerü chixexü̃ taxügü. 20 —Guxãma ja 
jíxema chixexü̃ ügüxe rü nachi taxaie i 
ngóonexü̃. Rü tama nüxna 
tangaicamagüchaü̃ erü tama tanaxwa̱xe 
na nangóxü̃ i ngẽma chixexü̃ i 
ítaxügüxü̃. 21 —Notürü jíxema aixcuma 
Tupanaãrü ore nüxü̃ ixuxü̃ãcüma meã 
maxẽxẽ rü nüxna tangaicama i ngẽma 
ngóonexü̃. Rü ngẽmaãcü tanaxü na meã 
nangóxü̃ca̱x na Tupanaãrü 
ngúchaü̃ãcüma na jiĩxü̃ i guxü̃ma i 
ngẽma taxügüxü̃ —nhanagürü. 
 
Juã́ũ ga baiü̃xẽẽruü̃ rü wenaxãrü 
nüxü̃ nixu ga Ngechuchuchiga 
22 Rü jemawena rü tomaã Judéaanewa 
naxũ ga Ngechuchu. Rü nhuxre ga 
ngunexü̃ tomaã jéma najexma rü jéma 
duü̃xü̃güxü̃ ítabaiü̃xẽẽgü. 23 Rü Juã́ũ ga 
baiü̃xẽẽruü̃ rü Enóãrü ĩãnewa ga 
Charíarü ngaicamana rü ínanabaiü̃xẽẽ 
ta ga duü̃xü̃gü jerü jéma najexma ga 
taxü̃ ga dexá. Rü jema jéma 
íngugüetanüxü̃ ga duü̃xü̃gü, rü Juã́ũ 
ínajabaiü̃xẽẽtanü. 24 Rü jemaãcü 
nangupetü naxü̃pa ga na pocupataü̃gu 
jata̱xcuchixü̃ ga Juã́ũ. 25 Rü jexguma rü 
nhuxre ga norü ngúexü̃gü ga Juã́ũ, rü 
wüxi ga Judéumaã niporagatanücüü 
nachiga ga nacümagü na nhuxãcü 
namexü̃ na Tupanaca̱x nügü 
jamexẽẽgüxü̃ ga duü̃xü̃gü. 26 Rü 
Juã́ũmaã nüxü̃ najarüxugüe, rü 
nhanagürügü: —Pa Ngúexẽẽruü̃x, dücax 
guma jatü ga tomaã nüxü̃ cuixucü rü 
cumaã jexmacü ga natü i Judã́ũãrü 
tocutüwa, rü jima rü nhu̱xma rü 
duü̃xü̃güxü̃ ínabaiü̃xẽẽ, rü guxü̃ma i 
duü̃xü̃gü rü nawe narüxĩ 
—nhanagürügü. 27 Rü Juã́ũ nanangãxü̃ 
rü nhanagürü nüxü̃: —Taxúema ṯacü 
tüxü̃́ nangẽxma ega Tupana tama tüxna 
naxãxgu. 28 —Pematama rü marü choxü̃ 
pexĩnüẽ ga jexguma nhachagu: 
“Chama rü tama Cristu chixĩ. Notürü 
chama chixĩ i Tupana jima Cristupe̱xegu 
choxü̃ imuxü̃ na nüxü̃ chixuxü̃ca̱x i 
nachiga”, nhachagu. 29 —Rü wüxi i 
ngĩgüwa rü jima jatü ja ingĩcü rü 
naxma̱xãrü jora nixĩ. Rü jima jatümücü 
i naxü̃tawa ngẽxmaxü̃ rü nüxü̃́ 
inarüxĩnü i norü ore. Rü nataãẽ i 
ngẽxguma nüxü̃ naxĩnügu i ngẽma na 
jadexaxü̃. Rü ngẽxgumarüü̃ i chama rü 
aixcuma Cristumaã chataãẽxü̃chi i 
nhu̱xmax. 30 —Nüma rü tá 
nixĩnagüchigü na ãẽ̱xgacü jiĩxü̃, notürü i 
chama rü tá ícharüxĩchigü. 
 
Jima dauxü̃wa ne ũxcü 
31 —Rü jima Cristu ja dauxü̃wa ne 
ũxcü rü guxãẽ́tüwa nangẽxma. Notürü i 
chama rü nhama i naãnewa changẽxma, 
rü nhama i naãnecü̱̃ã̱x chixĩ, rü ngẽma 
nhama i naãnewa ngẽxmaxü̃chigaxü̃ 
chixu. Notürü i nüma ja Cristu ja 
dauxü̃wa ne ũxcü, rü guxãẽ́tüwa 
nangẽxma. 32 —Rü nüma rü tamaã nüxü̃ 
nixuchiga ga jema nüxü̃ nadauxü̃ rü 
JUÃ́Ũ 3 
O Novo Testamento na língua ticuna do Brasil, 2da ed. ©2009, Liga Bíblica
237 
nüxü̃ naxĩnüxü̃. Notürü noxretama nüxü̃́ 
najaxõgü i ngẽma nüxü̃ jaxuxü̃. 
33 —Notürü ngẽxguma texé nüxü̃́ 
jaxõxgu i norü ore, rü ngẽmaãcü 
tanango̱xẽẽ na aixcuma jiĩxü̃ i ngẽma 
Tupana nüxü̃ ixuxü̃. 34 —Rü jima 
Tupana núma namucü, rü Tupanaãrü 
orexü̃ nixu. Erü Tupana rü nüxna 
nanamu i Naãẽ i Üünexü̃ na guxü̃guma 
naxü̃tawa nangẽxmaxü̃ca̱x. 35 —Rü 
Tanatü ja Tupana rü Nanexü̃ 
nangechaü̃. Rü ngẽmaca̱x marü 
naxme̱xwa nanangẽxmaxẽẽ i guxü̃ma i 
ṯacü i ngẽxmaxü̃. 36 —Rü jíxema Tupana 
Naneãxü̃́ jaxṍxẽ rü tüxü̃́ nangẽxma i 
maxü̃ i taguma gúxü̃. Notürü jíxema 
tama nüxü̃́ jaxõxchaü̃xẽ ja Tupana 
Nane, rü tãũxü̃táma tüxü̃́ nangẽxma i 
ngẽma maxü̃ i taguma gúxü̃. Notürü tá 
tanajaxu i ngẽma ãũcümaxü̃ i pocu i 
Tupana tá namaã tüxü̃ pocuxü̃ 
—nhanagürü ga Juã́ũ ga baiü̃xẽẽruü̃. 
 
Ngechuchu rü 
Chamáriaanecü̱̃ã̱x ga ngecü 
 
4
  
1 Rü Parichéugü rü nüxü̃ 
nacuáchigagü ga Ngechuchu rü 
Juã́ũãrü jexera nüxü̃́ na najexmaxü̃ ga 
norü ngúexü̃gü, rü norü jexera 
duü̃xü̃güxü̃ na ínabaiü̃xẽẽxü̃. 2 Notürü 
tama Ngechuchu nixĩ ga ínabaiü̃xẽẽcü 
ga duü̃xü̃gü. Rü toma ga norü ngúexü̃gü 
tixĩ ga tanaxüxü̃ ga jema. 3 Rü jexguma 
Ngechuchu nüxü̃ ĩnügu ga Parichéugü 
rü nachigagu na jadexagüxü̃, rü jéma 
Judéaanewa ítachoxü̃ na Gariréaaneca̱x 
tawoeguxü̃. 4 Notürü ga jema nama ga 
nagu tawoeguxü̃ rü Chamáriaanewa 
nadapetü. 5 Rü jemaca̱x ga toma rü 
nawa tangugü ga wüxi ga 
Chamáriaaneãrü ĩãne ga Chicarugu 
ãẽ́gane. Rü guma ĩãneãrü ngaicamana 
najexma ga jema naãne ga 
nuxcümaxü̃cü ga Jacúaxü̃́ jexmaxü̃ rü 
jixcama rü nane ga Juchena naxãxü̃. 
6 Rü jéma najexma ga wüxi ga puchu ga 
duü̃xü̃gü dexáca̱x ixaixmaü̃gücü ga 
Jacúarü Puchugu ãẽ́gacü. Rü poraãcü 
nipa ga Ngechuchu ga namagu na 
jaxũxü̃. Rü jemaca̱x guma puchuxü̃tawa 
najarütoõchi. Rü tocuchiwa nanguxchaü̃ 
ga jexguma. 7-8 Rü toma ga norü 
ngúexü̃gü rü guma ĩãnewa taxĩ na torü 
õnaca̱x tajataxegüxü̃ca̱x. Rü towena 
jéma ingu ga wüxi ga ngecü ga 
Chamáriaanecü̱̃ã̱x ga guma puchuwa 
dexáwa ũcü. Rü Ngechuchu rü 
nhanagürü ngĩxü̃: —¡Íraxü̃ i dexá 
choxna naxã! —nhanagürü. 9 Notürü ga 
jema nge rü iḇaixãchiãẽ jerü ga 
Judéugü rü Chamáriaanecü̱̃ã̱xgümaã 
nügüchi naxaie rü jemaca̱x ga jema nge 
rü inangãxü̃ rü ngĩgürügü nüxü̃: 
—¿Nhuxãcü i cuma na Judéu cuiĩxü̃ i 
dexáca̱x choxna cuc̱axü̃ i chama na 
Chamáriaanecü̱̃ã̱x chiĩxü̃? —ngĩgürügü. 
10 Rü Ngechuchu ngĩxü̃ nangãxü̃, rü 
nhanagürü: —Ngẽxguma chi nüxü̃ 
cucua̱xgu i ngẽma mexü̃ i Tupana cuxna 
ãxchaü̃xü̃, rü chi nüxü̃ cucua̱xgu na texé 
jiĩxü̃ ja jima dexá cuxna tac̱acü, rü 
cuma rü chi nüxnata cuca i dexá i maxü̃ 
nawa ngẽxmaxü̃ rü nüma rü chi cuxna 
nanaxã i ngẽma dexá —nhanagürü. 
11 Rü jema ngecü inangãxü̃, rü 
ngĩgürügü nüxü̃: —Pa Corix, ¿nhuxãcü 
tá i dexáta cujaxu? Erü daa puchu rü 
namátamaxü̃chi rü cuxü̃́ nataxuma na 
ṯacümaã cunajaxuxü̃ca̱x i dexá. ¿Rü 
ngextá tá i cunajaxuxü̃ i ngẽma dexá i 
JUÃ́Ũ 3 
,  
4 
O Novo Testamento na língua ticuna do Brasil, 2da ed. ©2009, Liga Bíblica
238 
maxü̃ nawa ngẽxmaxü̃ na choxna 
cunaxãxü̃ca̱x? 12 —Nuxcümaü̃cü ga tórü 
o̱xi ga Jacú toxca̱x núma 
Chamáriaanewa nanata̱x ga daa puchu. 
Rü gumawa nixĩ ga naxaxexü̃ ga nüma 
rü nanegü rü norü wocagü. ¿Rü 
nhuxãcü chĩxãrü i cuma i norü jexera 
cuiĩxü̃? —ngĩgürügü. 13 Rü Ngechuchu 
ngĩxü̃ nangãxü̃, rü nhanagürü: —Rü 
guxãma ja texé ja daa puchuarü dexáwa 
axexe, rü wena táxarü tiṯawae. 
14 —Notürü texé ja jíxema chama tüxna 
chaxãxü̃ i dexáwa axexe, rü tagutáma 
wena tiṯawa. Erü ngẽma dexá i chama 
tüxna chaxãxü̃ rü wüxi ja puchu ja 
guxü̃guma ichuchucürüü̃ tá nixĩ i 
tümawa, erü ngẽma dexáwa nangẽxma i 
maxü̃ i taguma gúxü̃ —nhanagürü. 15 Rü 
ngĩma ga jema nge rü inangãxü̃ rü 
ngĩgürügü: —Pa Corix, ¡choxna naxã i 
ngẽma dexá na taguma wena 
chiṯawaxü̃ca̱x, rü taguma wena daa 
puchuwa dexáwa chaxũxü̃ca̱x! 
—ngĩgürügü. 16 Rü Ngechuchu 
nhanagürü ngĩxü̃: —¡Íjadau ja cute, rü 
naxca̱x jaca, rü nuã pexĩ! —nhanagürü. 
17 Rü jema ngecü rü inangãxü̃, rü 
ngĩgürügü nüxü̃: —Nataxuma ja chaute 
—ngĩgürügü. Rü Ngechuchu nhanagürü 
ngĩxü̃: —Aixcuma nixĩ i ngẽma nüxü̃ 
cuixuxü̃ na nataxuü̃ma ja cute. 18 —Jerü 
wüxime̱ẽ̱xpü̱xchire̱x nixĩ ga cute, rü 
jima nhu̱xma cuxü̃tawa ngẽxmacü rü 
tama aixcuma cutexü̃chi nixĩ. Rü 
ngẽmaca̱x aixcuma nixĩ i curü ore i 
chamaã nüxü̃ cuixuxü̃ —nhanagürü. 
19 Rü jexguma jemaxü̃ naxĩnügu ga jema 
ngecü, rü ngĩgürügü: —Pa Corix, nüxü̃ 
chicua̱xãchi rü cuma rü wüxi i 
Tupanaãrü orearü uruü̃ cuixĩ. 
20 —Nuxcümaxü̃güxü̃ ga torü o̱xigü ga 
Chamáriaanecü̱̃ã̱xgü rü daa ma̱xpǘne ga 
Garachíü̃wa Tupanaxü̃ nicua̱xüü̃gü. 
Notürü i pema i Judéugü rü 
nhaperügügü: 
“Rü Jerucharéü̃ nixĩ i nachica i mexü̃ i 
ngextá Tupanaxü̃ ticua̱xüü̃gü”, 
nhaperügügü. 21-22 Rü Ngechuchu ngĩxü̃ 
nangãxü̃ rü nhanagürü: —Pema i 
Chamáriaanecü̱̃ã̱xgü rü tama aixcuma 
nüxü̃ pecua̱xgü ja jima nüxü̃ 
peicua̱xüü̃gücü. Notürü toma i Judéugü 
rü aixcuma nüxü̃ tacua̱x ja jima nüxü̃ 
ticua̱xüü̃gücü, erü Judéugügagu nixĩ i 
Tupana namaxẽxẽẽxü̃ i guxü̃ma i 
duü̃xü̃gü. ¡Choxü̃́ jaxõ, Pa Ngecüx! Rü 
aixcuma ínangu tá i ngunexü̃ na 
tãũxü̃táma daa ma̱xpǘnewa rü e̱xna 
Jerucharéü̃wa tá nüxü̃ na 
peicua̱xüü̃güxü̃ ja Tanatü ja Tupana. 
23 —Erü jíxema aixcuma Tupanaxü̃ 
icua̱xüü̃güxe rü nüẽ́tama nixĩ i 
ngẽxü̃rüüxü̃mare i nachicawa Tupanaxü̃ 
ticua̱xüü̃gü. Erü nhu̱xma rü ngẽma Naãẽ 
i Üünexü̃ naxwa̱xexü̃ nixĩ na guxü̃ma i 
tümaãẽmaã rü tümaãrü maxü̃maã 
aixcuma Tupanaxü̃ ticua̱xüü̃güxü̃. Rü 
ngẽmaãcü nixĩ i nanaxwa̱xexü̃ ja Tanatü 
na nüxü̃ ticua̱xüü̃güxü̃. 24 —Erü Tupana 
rü wüxi i Naãẽ nixĩ. Rü ngẽmaca̱x 
jíxema texé ja nüxü̃ icua̱xüü̃güxe rü 
tanaxwa̱xe i guxü̃ma i tümaãẽmaã rü 
tümaãrü maxü̃maã na aixcuma nüxü̃ 
ticua̱xüü̃güxü̃, ngẽma Naãẽ i Üünexü̃ 
naxwa̱xexü̃ãcüma —nhanagürü. 25 Rü 
jema ngecü inangãxü̃ rü ngĩgürügü: 
—Chama nüxü̃ chacua̱x rü tá nhama i 
naãnewa nangu ja jima Cristu ja Tupana 
nüxü̃ unetacü. Rü ngẽxguma jima núma 
ũxgu rü tá tamaã nanango̱xẽẽ i guxü̃ma i 
JUÃ́Ũ 4 
O Novo Testamento na língua ticuna do Brasil, 2da ed. ©2009, Liga Bíblica
239 
Tupanachiga —ngĩgürügü. 26 Rü 
Ngechuchu rü nhanagürü ngĩxü̃: 
—Chama na cumaã chidexaxü̃, rü jima 
chixĩ —nhanagürü. 27 Rü jexguma 
íjadexajane rü ítangugü ga toma ga norü 
ngúexü̃gü. Rü taḇaixãchiãẽgü jerü ga 
Ngechuchu rü wüxi ga ngecümaã 
ínidexa. Notürü taxúema ga toma rü 
togü taporaxẽẽ ga nüxna na tacagüxü̃ ga 
ṯacü ngĩmaã na nanaxwa̱xexü̃ rü 
ṯacüchiga jiĩxü̃ ga ngĩmaã na íjadexaxü̃. 
28 Rü jexguma ga jema ngecü rü jéma 
ngĩxü̃ ita̱x ga ngĩrü tü̃xü̃. Rü ĩãnewa ixũ 
na duü̃xü̃gümaã nüxü̃ janaxuxü̃ca̱x. 29 Rü 
ngĩgürügü: —¡Ngĩxã rü ítajadaugü i 
wüxi i jatü i chamaã nüxü̃ ixuxü̃ ga 
guxü̃ma ga ṯacü ga chaxüxü̃! ¿Taux e̱xna 
jima jiĩxü̃ ja Cristu? —ngĩgürügü. 30 Rü 
inaxĩãchi ga jema ĩãnecü̱̃ã̱x, rü 
Ngechuchu íjexmaxü̃wa naxĩ. 31 Rü joxni 
ga toma ga norü ngúexü̃gü rü 
Ngechuchuxü̃ tachixewegü na 
nachibüxü̃ca̱x. 32 Notürü ga nüma rü 
nhanagürü toxü̃: —Chama rü choxü̃́ 
nangẽxma i chawemü i pema tama nüxü̃ 
pecuáxü̃ —nhanagürü. 33 Rü jexguma ga 
toma ga norü ngúexü̃gü rü togüna 
tacagüe, rü nhatarügügü: —Bexmana 
marü ¿texé nuã tanange i nawemü? 
—nhatarügügü. 34 Notürü ga Ngechuchu 
rü nhanagürü toxü̃: —Ngẽma õna i 
choxü̃ poraxẽẽxü̃ nixĩ na chanaxüxü̃ i 
norü ngúchaü̃ ja jima nuã choxü̃ mucü ja 
Chaunatü, rü na chajanguxẽẽxü̃ i norü 
puracü. 35 —Rü pema rü nhaperügügü: 
“Rü ãgümücü ja tawemacü nataxu na 
jabuxgüxü̃ i trigu”, nhaperügügü. 
Notürü i chama rü nhacharügü pexü̃: 
“¡Dücax, rü meã penangugü i 
duü̃xü̃gü! Erü marü ínamegü na 
Tupanaxü̃ najauxgüxü̃ca̱x, ngẽxgumarüü̃ 
i wüxi i trigunecü i marü nawa nanguxü̃ 
na jabuxgüxü̃ erü marü nidau”. 36 —Rü 
jíxema Tupanaca̱x nadexe i duü̃xü̃gü rü 
tá tanajaxu i tümaãrü natanü. Rü 
guxü̃ma i ngẽma duü̃xü̃gü i tüxü̃́ 
irüxĩnüẽxü̃ rü tá nanajauxgü i maxü̃ i 
taguma gúxü̃. Rü ngẽmaãcü rü wüxigu 
tá tataãẽgü ja jíxema tüxira ngẽma 
duü̃xü̃gümaã Tupanaãrü orexü̃ ixuxe rü 
jíxema jixcama ngẽma duü̃xü̃güxü̃ 
Tupanaca̱x dexe. 37 —Rü aixcuma nixĩ i 
ngẽma ore i nhaxü̃: 
“Wüxie tixĩ ja namaã toexe i trigu rü 
togue tixĩ ja jíxema jabuxgüxe i norü o”, 
nhaxü̃. [Rü ngẽxgumarüü̃ rü wüxie tixĩ 
ja tüxira duü̃xü̃gümaã nüxü̃ ixuxe i 
Tupanaãrü ore, rü togue tixĩ ja jixcama 
ngẽma duü̃xü̃güxü̃ dexe Tupanaca̱x.] 
38 —Rü noxri rü togü nixĩ ga 
duü̃xü̃gümaã nüxü̃ ixuxü̃ ga Tupanaãrü 
ore, notürü ga duü̃xü̃gü rü tama 
najaxõgü ga jexguma. Rü jemawena rü 
pexü̃ chamu na jema duü̃xü̃gümaã nüxü̃ 
peixuxü̃ca̱x ga jema ore. Rü pema nixĩ 
ga jema duü̃xü̃güxü̃ pedexü̃ Tupanaca̱x, 
jerü najaxõgü ga jexguma namaã nüxü̃ 
peixuxgu ga jema ore. Rü jemaãcü ga 
pema rü marü pejoxniẽ nawa ga 
togüarü puracü —nhanagürü. 39 Rü 
muxü̃ma ga guma Chamáriaanewa 
jexmane ga ĩãnecü̱̃ã̱x rü Ngechuchuaxü̃́ 
najaxõgü, jerü nüxü̃́ najaxõgü ga jema 
ore ga jema ngecü namaã nüxü̃ ixuxü̃ ga 
jexguma ngĩxgu: 
“Guxü̃ma ga ṯacü ga ü̃pa chaxüxü̃ rü 
chamaã nüxü̃ nixu” ngĩxgu. 40 Rü 
jemaca̱x ga jema Chamáriaanecü̱̃ã̱xgü 
rü jexguma Ngechuchuxü̃tawa 
nangugügu rü nüxü̃ naca̱a̱xü̃gü ga 
JUÃ́Ũ 4 
O Novo Testamento na língua ticuna do Brasil, 2da ed. ©2009, Liga Bíblica
240 
jexma natanügu na naxã́ũxü̃ca̱x. Rü 
taxre ga ngunexü̃ jexma natanügu 
narüxã̱ũ̱x ga Ngechuchu. 41 Rü muxü̃ma 
ga togüamachigü ga 
Chamáriaanecü̱̃ã̱xgü rü Ngechuchuaxü̃́ 
najaxõgü ga jexguma nüxü̃ naxĩnüẽgu 
ga jema norü ore ga nümatama nüxü̃ 
jaxuxü̃. 42 Rü jexguma ga jema duü̃xü̃gü 
rü nhanagürügü ngĩxü̃ ga jema ngecü: 
—Nhu̱xma waxi nixĩ i aixcuma nüxü̃́ 
tajaxõgüxü̃ erü tomatama nüxü̃ taxĩnüẽ 
i ngẽma norü ore i tomaã nüxü̃ jaxuxü̃. 
Rü ngẽmawa nüxü̃ tacua̱x na aixcuma 
jima jiĩxü̃ ja Cristu ja nhama i 
naãnecü̱̃ã̱x i duü̃xü̃güarü maxẽxẽẽruü̃. 
Rü tama ngẽma cuma tomaã nüxü̃ 
cuixuxü̃ca̱xicatama tajaxõgü 
—nhanagürügü. 
 
Ngechuchu rü nanamexẽẽ ga wüxi 
ga ãẽ̱xgacü nane 
43 Rü taxre ga ngunexü̃guwena ga 
Ngechuchu rü tomaã inaxũãchi ga 
Chamáriaanewa na Gariréaanewa 
naxũxü̃ca̱x. 44 Rü nümatama ga 
Ngechuchu ga ü̃paacü rü nhanagürü: 
—Wüxi i Tupanaãrü orearü uruü̃, rü 
norü naãnewatama i duü̃xü̃gü rü tama 
meã nanajauxgü —nhanagürü. 45 Notürü 
jexguma Gariréaanewa tangugügu, rü 
jema naãnecü̱̃ã̱x ga duü̃xü̃gü rü meãma 
nanajauxgü. Jerü nümagü ga jema 
naãnecü̱̃ã̱xgü rü Jerucharéü̃wa naxĩ ta 
naxca̱x ga Üpetüchigaarü peta, rü jéma 
nüxü̃ nadaugü ga jema taxü̃ ga mexü̃gü 
ga Tupanaãrü poramaã naxüxü̃ ga 
Ngechuchu ga jexguma. 46 Rü ga 
Ngechuchu rü tomaã nataegu naxca̱x ga 
guma ĩãne ga Caná ga Gariréaanewa 
jexmane. Rü guma ĩãnewa nixĩ ga 
wĩũxü̃ nanguxuchixẽẽãxü̃ ga dexá. Rü 
ĩãne ga Caparnáũwa najexma ga wüxi 
ga tacü ga ãẽ̱xgacü, rü niḏaawe ga wüxi 
ga nane. 47 Rü jexguma guma ãẽ̱xgacü 
nüxü̃ cuáchigagu ga Ngechuchu rü 
Gariréaanewa na nanguxü̃ ga 
Judéaanewa na ne naxũxü̃, rü naxü̃tawa 
naxũ. Rü nüxü̃ najaca̱a̱xü̃ na napatawa 
naxũxü̃ca̱x, rü naxca̱x na 
janataanexẽẽãxü̃ca̱x ga guma nane ga 
marü turaxü̃chicü. 48 Rü Ngechuchu 
nanangãxü̃, rü nhanagürü nüxü̃: —Pema 
rü tama pejaxõgü ega tama nüxü̃ 
pedauxiragu i taxü̃ i cua̱xruü̃gü i 
Tupanaãrü poramaã üxü̃ —nhanagürü. 
49 Notürü ga guma ãẽ̱xgacü rü 
nhanagürü nüxü̃: —Pa Corix, ¡paxa 
chawe rüxũ naxü̃pa na najuxü̃ ja 
chaune! —nhanagürü. 50 Rü Ngechuchu 
nanangãxü̃ rü nhanagürü nüxü̃: 
—¡Nataegu i cupatawa! Erü cune rü 
marü naxca̱x nitaane —nhanagürü. Rü 
guma jatü rü najaxõ ga jema ore ga 
Ngechuchu namaã nüxü̃ ixuxü̃. Rü 
napataca̱x nataegu. 51 Rü jexguma 
napatawa nanguxchaü̃gu ga guma 
ãẽ̱xgacü, rü norü duü̃xü̃gü nape̱xegu 
najaji, rü nhanagürügü nüxü̃: —Cune rü 
marü naxca̱x nitaane —nhanagürügü. 
52 Rü jexguma rü norü duü̃xü̃güna naca, 
rü nhanagürü nüxü̃: —¿Ṯacü rü ngoragu 
inaxügüxü̃ na naxca̱x jataanexü̃? 
—nhanagürü. Rü jema norü duü̃xü̃gü 
nanangãxü̃ rü nhanagürügü: —Ĩne 
tocuchiguwena nixĩ ga nüxü̃ 
nangupetüxü̃ ga na jaxaxünexü̃ 
—nhanagürügü. 53 Rü guma bucü 
nanatü rü nüxna nacua̱xãchi ga jema 
ngoragu na jiĩxü̃ ga Ngechuchu ga 
nhaxü̃ nüxü̃: 
JUÃ́Ũ 4 
O Novo Testamento na língua ticuna do Brasil, 2da ed. ©2009, Liga Bíblica
241 
“Cune rü marü naxca̱x nitaane” 
nhaxü̃. Rü nüma ga guma ãẽ̱xgacü rü 
guxü̃ma ga napatacü̱̃ã̱x rü 
Ngechuchuaxü̃́ najaxõgü. 54 Rü jexguma 
Judéaanewa ne naxũxgu ga Ngechuchu, 
rü jema nixĩ ga norü taxre ga cua̱xruü̃ 
ga taxü̃ ga Tupanaãrü poramaã 
duü̃xü̃güxü̃ nawéxü̃ ga Gariréaanewa. 
 
Ngechuchu rü nanamexẽẽ ga wüxi 
ga jatü ga iḏaawexü̃ ga 
Betesawa jexmaxü̃ 
 
5
  
1 Rü nhuxre ga ngunexü̃gü 
ngupetüguwena rü najexma ga 
wüxi ga peta ga Judéugü auregüxü̃ na 
jemaãcü Tupanaxü̃ jacua̱xüü̃güxü̃ca̱x. 
Rü jemaca̱x ga Ngechuchu rü 
Jerucharéü̃ca̱x nataegu. 2 Rü guma 
ĩãneãrü poxeguxü̃ rü nüxü̃́ najexma ga 
wüxi ga ĩã̱x ga Carneruarü 
Choxü̃chicagu ãẽ́gaxü̃. Rü jema ĩã̱xãrü 
ngaicamana najexma ga wüxi ga puchu 
ga Judéugügawa Betesagu ãẽ́gaxü̃. Rü 
guma puchuanacüwa najexma ga 
wüxime̱ẽ̱xpü̱x ga chopetüchica ga 
ãxpataü̃ẽ́tügüxü̃. 3 Rü jema 
chopetüchicagu nacagü ga muxü̃ma ga 
duü̃xü̃gü ga iḏaaweexü̃. Rü nümaxü̃ rü 
nangexetügü, rü togü rü nachixeparagü, 
rü togü rü nanaw̱ãĩxãchigü. Rü jema 
iḏaaweexü̃ rü jéma nanaṉg̱uxẽẽgü ga 
guma puchu ga na naxĩã̱xãchichiüxü̃ca̱x. 
4 Jerü nhuxguacü rü guma puchugu 
ínarüxĩĩxü̃ ga wüxi ga dauxü̃cü̱̃ã̱x ga 
Tupanaãrü orearü ngeruü̃, rü 
najaxĩã̱xchiücüüxẽẽxü̃. Rü guxema 
tüxira tügü jéma táexe nachiüwa ga 
guma puchu ga jexguma 
jaxĩã̱xchiücüügu, rü tümaca̱x nitaane 
woo ga ngẽxü̃rüü̃mare ga ḏaawe tüxü̃́ 
jexmaxẽ. 5 Rü jéma natanüwa najexma 
ga wüxi ga jatü ga marü 38 ga taunecü 
iḏaawecü. 6 Rü jexguma Ngechuchu 
nüxü̃ da̱xgu ga guma jatü ga jexma na 
nacaxü̃, rü nüxü̃ nacuáchiga ga marü 
mucüma ga taunecü na jaḏaawexü̃. Rü 
jemaca̱x nüxna naca rü nhanagürü 
nüxü̃: —¿Cunaxwa̱xexü̃ i cuxca̱x na 
jataanexü̃? —nhanagürü. 7 Rü 
Ngechuchuxü̃ nangãxü̃ ga guma 
iḏaawecü, rü nhanagürü: —Pa Corix, 
tataxuma ja texé ja choxü̃ rüngü̃xẽẽxẽ 
na ngẽ́ma choxü̃ tatáexü̃ca̱x i ngẽxguma 
naxĩã̱xãchichiügu ja daa puchu. Rü 
guxü̃guma i ngẽxguma ngẽ́ma chaugü 
chatáechaü̃gu, rü joxni i togü rü marü 
nüxĩra nügü ngẽ́ma natáegü 
—nhanagürü. 8 Rü Ngechuchu rü 
nhanagürü nüxü̃: —¡Inachi, rü najaxu i 
curü caruü̃, rü íixũ! —nhanagürü. 9-10 Rü 
jexgumatama naxca̱x nitaane ga guma 
jatü. Rü nanajaxu ga norü caruü̃, rü 
ínixũ. Notürü ga jema ngunexü̃ rü 
ngü̃xchigaarü ngunexü̃ nixĩ. Rü jemaca̱x 
ga jémacü̱̃ã̱xgü ga Judéugüarü 
ãẽ̱xgacügü rü nhanagürügü nüxü̃ ga 
guma jatü ga naxca̱x itaanecü: —Nhama 
nixĩ i ngü̃xchigaarü ngunexü̃. Rü 
ngẽmaca̱x nachu̱xu nixĩ na cujangexü̃ i 
curü caruü̃ erü jemaãcü tamaã nüxü̃ 
nixu ga Muĩsé —nhanagürügü. 11 Notürü 
ga guma jatü rü jema Judéugüarü 
ãẽ̱xgacügüxü̃ nangãxü̃, rü nhanagürü: 
—Jima choxü̃ rümexẽẽcü rü nhanagürü 
choxü̃: 
“¡Najaxu i curü caruü̃ rü íixũ!” 
nhanagürü. 12 Rü jexguma ga jema 
ãẽ̱xgacügü rü nüxna nacagü, rü 
nhanagürügü: —¿Texé ngẽma 
nhatarügü cuxü̃: 
JUÃ́Ũ 4 
,  
5 
O Novo Testamento na língua ticuna do Brasil, 2da ed. ©2009, Liga Bíblica
242 
“¡Najaxu i curü caruü̃ rü íixũ!” 
nhatarügü cuxü̃? —nhanagürügü. 
13 Notürü ga guma jatü rü tama nüxü̃ 
nacua̱x ga texé naxca̱x na jataanexẽẽxü̃, 
jerü namuxũchi ga duü̃xü̃gü ga jéma, rü 
jexma najarütaxu ga Ngechuchu. 
14 Notürü jixcama ga Ngechuchu rü 
tupauca ga taxü̃negu nüxü̃ najangau ga 
guma jatü, rü nhanagürü nüxü̃: 
—¡Dücax i nhu̱xma marü cuxca̱x na 
jataanexü̃, rü tãũxü̃táma wena chixexü̃ 
cuxü na tama cuiḏaawexü̃ca̱x namaã i 
wüxi i ḏaawe i ngẽma marü cuxü̃ 
ngupetüxü̃ãrü jexera ixĩxü̃! 
—nhanagürü. 15 Rü ínixũ ga guma jatü, 
rü Judéugüarü ãẽ̱xgacügümaã nüxü̃ 
najarüxu ga Ngechuchu na jiĩxü̃ ga 
guma namexẽẽcü. 16 Rü jemaca̱x nixĩ ga 
jema ãẽ̱xgacügü ga Ngechuchuca̱x 
nadaugüxü̃ na jama̱xgüãxü̃ca̱x, jerü 
ngü̃xchigaarü ngunexü̃gu napuracü. 
17 Notürü ga Ngechuchu rü nhanagürü 
nüxü̃: —Chaunatü ja Tupana rü guxü̃ i 
ngunexü̃gu napuracü rü mexü̃ naxü. Rü 
ngẽmaca̱x i chama rü ta naxrüü̃ 
chapuracü —nhanagürü. 18 Rü jemaca̱x 
ga jema Judéugüarü ãẽ̱xgacügü rü 
jexeraãcü Ngechuchuxü̃ nima̱xgüchaü̃. 
Jerü tama naxrüü̃ nanaxaure ga 
ngü̃xchigaarü ngunexü̃ rü nhu̱xmachi 
nüxü̃ nixu ga Nanatüxü̃chi na jiĩxü̃ ga 
Tupana, rü jemaãcü nügü nixu ga 
Nanatü ga Tupanamaã na nawüxiguxü̃. 
 
Nüma ga Tupanatama nixĩ ga 
Nanena naxããxü̃ ga pora 
19 Rü jexguma ga Ngechuchu rü 
nhanagürü nüxü̃ ga jema ãẽ̱xgacügü: 
—Aixcuma pemaã nüxü̃ chixu rü chama 
i Tupana Nane rü tama chorü poramaã 
chanaxü i ṯacü rü puracü i mexü̃. 
Notürü ngẽma nüxü̃ chadauxü̃ i 
Chaunatü üxü̃xĩcatama nixĩ ichaxüxü̃. 
Rü guxü̃ma i ngẽma Chaunatü üxü̃, rü 
chama ja Nane rü ta chanaxü. 
20 —Chaunatü ja Tupana rü choxü̃ 
nangechaü̃, rü ngẽmaca̱x choxü̃ nüxü̃ 
nadauxẽẽ i guxü̃ma i ṯacü i nüma 
naxüxü̃. Rü ngẽma nhu̱xma choxü̃ nüxü̃ 
nadauxẽẽxü̃ãrü jexera tá choxü̃ nüxü̃ 
nadauxẽẽ i jixcüra. Rü ngẽxguma i 
pema ega ngẽmaxü̃ pedaugügu, rü tá 
peḇaixãchiãẽgü namaã. 21 —Rü 
Chaunatü rü ínanadagüxẽẽ i juexü̃gü rü 
wena nanamaxẽxẽẽ. Rü ngẽxgumarüü̃ ta 
i chama i Nane rü tüxna chanaxã i maxü̃ 
ja jíxema chatümawa̱xéxe na tüxna 
chanaxãxü̃. 22-23 —Rü tama Chaunatü 
nixĩ ja duü̃xü̃güxü̃ icagücü i norü 
maxü̃chiga. Notürü choxü̃ nixĩ i namuxü̃ 
na chanaxüxü̃ca̱x i ngẽma, na choxü̃ 
jacua̱xüü̃güxü̃ca̱x i duü̃xü̃gü, ngẽma 
Chaunatüxü̃ na jacua̱xüü̃güxü̃rüü̃. Rü 
jíxema tama choxü̃ icua̱xüxü̃́xẽ, rü tama 
nüxü̃ ticua̱xüü̃ ta ja Chaunatü ja choxü̃ 
nuã mucü. 24 —Aixcuma pemaã nüxü̃ 
chixu rü jíxema texé ja choxü̃́ irüxĩnüxẽ 
i chorü ore, rü nüxü̃́ jaxṍxẽ ja jima 
Chaunatü ja núma choxü̃ mucü, rü tüxü̃́ 
nangẽxma i maxü̃ i taguma gúxü̃. Rü 
Chaunatü rü tãũxü̃táma tümamaã 
nanaxuegu na tapocuxü̃ erü marü nawa 
ítanguxuchi na tajuxü̃, rü tüxü̃́ 
nangẽxma i maxü̃ i taguma gúxü̃. 
25 —Rü aixcuma pemaã nüxü̃ chixu rü 
marü nawa tá nangu i ngunexü̃ rü 
nhu̱xmatama nixĩ i chauga naxĩnüẽxü̃ tá 
i ngẽma duü̃xü̃gü i norü pecadugu juexü̃ 
rü ijarütauxexü̃. Rü texé ja chauga 
ĩnüẽxẽ rü tá tamaxẽ. 26 —Nüma ja 
JUÃ́Ũ 5 
O Novo Testamento na língua ticuna do Brasil, 2da ed. ©2009, Liga Bíblica
243 
Chaunatü rü nüxü̃́ nangẽxma i pora na 
namaxẽxẽẽãxü̃ca̱x i duü̃xü̃gü. Rü ngẽma 
pora rü choxna nanaxã ja Chaunatü na 
chama rü ta duü̃xü̃güxü̃ 
chamaxẽxẽẽxü̃ca̱x. 27 —Rü Chaunatü ja 
Tupana choxü̃ namu na duü̃xü̃güna 
chac̱axü̃ca̱x naxca̱x i norü maxü̃chiga, 
erü chama nixĩ i Nane i duü̃xü̃xü̃ chiĩxü̃. 
28 —¡Tãṹ i peḇaixãchiãẽgüxü̃ namaã i 
nhaã ore i pemaã nüxü̃ chixuxü̃! Erü tá 
ínangu i ngẽma ngunexü̃ i nagu guxü̃ma 
i duü̃xü̃gü i juexü̃ rü tá na nüxü̃ 
naxĩnüẽxü̃ i chauga. 29 —Rü 
naxmaü̃güwa tá ínachoxü̃. Rü ngẽma 
meã maxẽxü̃, rü tá ínarüdagü na 
najauxgüãxü̃ca̱x i maxü̃ i taguma gúxü̃. 
Notürü ngẽma chixexü̃ ügüxü̃, rü tá 
ínarüdagü na napocuexü̃ca̱x. 
 
Nawa nüxü̃ icuáxü̃ na Tupana jiĩxü̃ 
ga Ngechuchuna naxãcü ga pora 
30 —Chama rü taxucürüwa ṯacü chaxü 
chauechamatama ega tama choxü̃ 
naxüxẽẽãgu ja Chaunatü. Rü Chaunatü 
chamaã nüxü̃ ixuxü̃ãcüma nixĩ i nüxna 
chac̱axü̃ i duü̃xü̃gü i norü maxü̃chiga. 
Rü ngẽxguma nüxna chacaxgu rü 
aixcuma meãma chanangugü i duü̃xü̃gü. 
Erü tama choxrütama ngúchaü̃ nixĩ i 
ngẽma chaxüxü̃, notürü Chaunatü ja 
nuã choxü̃ mucüarü ngúchaü̃ nixĩ i 
ngẽma chaxüxü̃. 31 —Rü ngẽxguma chi 
chauchigaxü̃tama chixuxgu rü 
taxuwama name i ngẽma. 32 —Notürü 
nangẽxma i to i chauchigaxü̃ ixuxü̃. Rü 
nüxü̃ chacua̱x rü aixcuma nixĩ i norü 
ore i pemaã nüxü̃ jaxuxü̃. 33 Pema rü 
Juã́ũ ja baiü̃xẽẽruü̃xü̃tawa penamugü ga 
perü duü̃xü̃gü na nüxü̃ pecuáxü̃ca̱x ga 
ore ga aixcuma ixĩxü̃ ga chauchiga. Rü 
jema ore ga Juã́ũ pexü̃ namaã ngãxü̃xü̃ 
rü aixcuma nixĩ. 34 —Notürü i chama rü 
tama chanaxwa̱xe i ṯacü rü jatü 
chauétüwa nachogü, erü chama tátama 
chaugüna chadau. Notürü pemaã nüxü̃ 
chixu i ngẽma Juã́ũãrü ore na choxü̃́ 
pejaxõgüxü̃ca̱x rü na penajauxgüxü̃ca̱x i 
maxü̃ i taguma gúxü̃. 35 —Juã́ũ rü wüxi 
ga omü ga ij̱auracüüxü̃ rü pexü̃ 
báxixü̃rüü̃ nixĩ ga pexca̱x. Rü pema rü 
paxaãchi namaã petaãẽgü. 36 —Notürü 
nangẽxma i ṯacü i Juã́ũãrü orearü jexera 
chauétüwa íchogüxü̃. Rü ngẽma nixĩ ga 
jema taxü̃gü ga cua̱xruü̃gü ga Chaunatü 
choxü̃ muxü̃ na norü poramaã 
chanaxüxü̃ca̱x. Rü jemawa pexü̃ nüxü̃ 
chadauxẽẽ na aixcuma Chaunatü ja 
Tupana jiĩxü̃ ga núma choxü̃ mucü. 
37 —Rü ngẽxgumarüü̃ ta ja Chaunatü ga 
guma núma choxü̃ mucü, rü marü 
chauétüwa ínachogü, woo taguma nüxü̃ 
pexĩnüẽ ga naga rü taguma nüxü̃ pedau. 
38 —Rü ngẽma Chaunatüarü ore rü ta 
tama peãẽwa nixücu, erü tama choxü̃́ 
pejaxõgü woo Chaunatü núma choxü̃ na 
muxü̃. 39-40 —Pema meãma nawa pengúe 
i Tupanaãrü ore i ümatüxü̃, erü nagu 
perüxĩnüẽ rü ngẽmawa tá nüxü̃ 
ipejangau i perü maxü̃ i taguma gúxü̃. 
Notürü woo ngẽmatama Tupanaãrü ore 
i ümatüxü̃wa rü chauchiga meã na 
jadexaxü̃, notürü i pema rü tama choxü̃́ 
pejaxõgüchaü̃ na ngẽmaãcü 
penajauxgüxü̃ca̱x i ngẽma maxü̃. 
41-42 —Rü chama rü tama chanaxwa̱xe 
na choxü̃ peicua̱xüü̃güxü̃ erü meãma 
pexü̃ chacua̱x, rü nüxü̃ chacua̱x na tama 
aixcuma Tupanaxü̃ pengechaü̃güxü̃. 
43 —Chaunatü ja Tupana nixĩ ga núma 
choxü̃ mucü, notürü i pema rü tama 
JUÃ́Ũ 5 
O Novo Testamento na língua ticuna do Brasil, 2da ed. ©2009, Liga Bíblica
244 
choxü̃ pejauxgüchaü̃. Notürü ngẽxguma 
chi tomare i jatü nagagutama núma 
ũxgu, rü ngẽma chi nixĩ i taãẽãcüma 
pejauxgüxü̃. 44 —¿Rü nhuxãcü chi choxü̃́ 
pejaxõgü ega penaxwa̱xegu na 
pemücügütama pemaã taãẽxü̃ rü tama 
naxca̱x pedaugügu na Tupanaxü̃chi 
pemaã taãẽxü̃? 45 —¡Tãṹ i nagu 
perüxĩnüẽxü̃ na chama tá jiĩxü̃ na pexü̃ 
chixugüxü̃ i Chaunatüxü̃tawa! Erü 
Muĩsé ga guma perü maxü̃ca̱x nüxü̃́ 
pejaxõgücü tátama nixĩ ja jima pexü̃ 
ixugücü i Chaunatüxü̃tawa. 46 —Rü 
ngẽxguma chi pejaxõgügu i ngẽma ore 
ga Muĩsé ümatüxü̃, rü choxü̃́ rü chi ta 
pejaxõgü. Jerü ga Muĩsé rü chauchigagu 
nixĩ ga naxümatüãxü̃ ga norü poperawa. 
47 —Notürü ngẽxguma tama pejaxõgügu 
i ngẽma Muĩsé ümatüxü̃ i ore, ¿rü 
nhuxãcü tá pejaxõgü i ngẽma chama 
pemaã nüxü̃ chixuxü̃? —nhanagürü ga 
Ngechuchu. 
 
Ngechuchu rü nanachibüexẽẽ ga 
5000 ga jatügü 
(Mt 14.13-21; Mr 6.30-44; Lc 9.10-17) 
 
6
  
1 Rü jemawena ga Ngechuchu rü 
naxtaxa ga Gariréagu 
ãẽ́ganearütocutüwa tomaã naxũ. Rü 
norü toéga ga guma naxtaxa rü Tibéria 
nixĩ. 2 Rü muxü̃ma ga duü̃xü̃gü rü nawe 
narüxĩ. Jerü ü̃paacü rü marü nüxü̃ 
nadaugü ga nhuxãcü Ngechuchu na 
naxüxü̃ ga taxü̃ ga mexü̃gü ga 
Tupanaãrü poramaã üxü̃ ga jexguma 
duü̃xü̃gü ga iḏaaweegüxü̃ca̱x 
jataanexẽẽgüãgu. 3 Rü jexguma ga 
Ngechuchu rü wüxi ga ma̱xpǘnewa 
tomaã ínaxü̃ãchi. Rü wüxigu tomaã 
jéma narüto. 4 Rü marü ningaica ga 
jema Judéugüarü peta ga Üpetüchiga. 
5 Rü jexguma Ngechuchu nüxü̃ 
dawenügu rü nüxü̃ nadau ga muxü̃ma 
ga duü̃xü̃gü ga nawe rüxĩxü̃. Rü 
jemaca̱x Piripina naca, rü nhanagürü: 
—¿Rü ngextá tá naxca̱x tataxe i 
nawemü i nhaã duü̃xü̃gü na 
nachibüexẽẽxü̃ca̱x? —nhanagürü. 6 Rü 
nümatama ga Ngechuchu rü marü nüxü̃ 
nacua̱x ga ṯacü tá na naxüxü̃. Notürü 
jema nhanagürü Piripixü̃, jerü nüxü̃ 
nacuáxchaü̃ ga ṯacümaã tá na 
nangãxü̃ãxü̃. 7 Rü jexguma Ngechuchuxü̃ 
nangãxü̃ ga Piripi, rü nhanagürü: 
—Woo chi naxca̱x itaxegügu i 200 i 
dĩẽru naguxü̃ i põũ, rü tau chima nüxü̃́ 
ningu ega woo wüxichigüna íraxü̃ 
ixãchigügu —nhanagürü. 8-9 Rü jexguma 
ga Ãdré ga Ngechuchuarü ngúexü̃ ga 
Pedru ga Chimáũ naẽneẽ, rü nhanagürü: 
—Nuã nangẽxma i wüxi i buxü̃ rü nüxü̃́ 
nangẽxma i 5 i põũ i chewadanaxca̱x rü 
taxre ta i choxni. ¿Notürü ṯacüwa name 
i ngẽma naxca̱x i nhaã muxũchixü̃ i 
duü̃xü̃gü? —nhanagürü. 10 Rü jexguma 
ga Ngechuchu rü nhanagürü toxü̃: 
—¡Ẽcü, namaã nüxü̃ peixu i duü̃xü̃gü na 
ínatogüxü̃ca̱x! —nhanagürü. Rü jema 
nachicawa rü namete̱xeane ga guma 
maxẽ. Rü gumate̱xewa narütogü ga 
duü̃xü̃gü. Rü maneca 5000 wa nangu ga 
jexguma jatügüxica ixugügu. 11 Rü 
jexguma ga Ngechuchu rü nanade ga 
jema põũgü, rü Tupanana moxẽ naxã. 
Rü jemawena rü toxü̃ najanu na jema 
duü̃xü̃gü ga jéma rütogüxü̃xü̃ 
tajanuxü̃ca̱x. Rü jexgumarüü̃ ta ga 
choxni rü nüxü̃ toxü̃ najanuxẽẽ, 
nhu̱xmata meãma nachibüe ga guxü̃ma 
ga jema duü̃xü̃gü. 12 Rü jexguma marü 
JUÃ́Ũ 5 
,  
6 
O Novo Testamento na língua ticuna do Brasil, 2da ed. ©2009, Liga Bíblica
245 
meã nachibüegu ga guxü̃ma, rü 
Ngechuchu toxü̃ namu rü nhanagürü 
toxü̃: —¡Penade i ngẽma naxchipe̱xegü i 
íjaxügüxü̃ na tama inaxaija̱xü̃xü̃ca̱x! 
—nhanagürü. 13 Rü tanade ga jema 
naxchipe̱xegü ga jema 5 ga põũwa 
íjaxüxü̃, rü 12 ga pexchi namaã 
tanaxüãcugü. 14 Rü jexguma jema 
duü̃xü̃gü nüxü̃ daugügu ga jema mexü̃ 
ga taxü̃ ga Tupanaãrü poramaã naxüxü̃ 
ga Ngechuchu, rü nhanagürügü: 
—Aixcumaxü̃chi daa nixĩ ja Tupanaãrü 
orearü uruü̃ ga guma ínaṉg̱uxẽẽcü 
—nhanagürügü. 15 Notürü ga 
Ngechuchu rü nüxü̃ nicua̱xãchi ga 
duü̃xü̃gü rü na norü ãẽ̱xgacüxü̃ 
jangucuchixẽẽgüchaü̃ãxü̃. Rü jemaca̱x 
nüxna nixũgachi rü jéamaxüra naxũ 
nawa ga guma ma̱xpǘne na nüxĩcatama 
najexmaxü̃ca̱x. 
 
Dexáétügu nixũ ga Ngechuchu 
(Mt 14.22-27; Mr 6.45-52) 
16 Rü jexguma marü nachütagu, rü 
toma ga Ngechuchuarü ngúexü̃gü rü 
wenaxãrü naxtaacutüwa taxĩ. 17 Rü 
poraãcü naxẽãne. Rü tama ínangu ga 
Ngechuchu. Rü jemaca̱x wüxi ga ngue 
ga taxü̃negu tichoü̃, rü itaxĩãchi ga na 
tocutüwa taxĩxü̃ ga Caparnáũãrü ĩãnewa 
na tangugüxü̃ca̱x. 18 Rü jexguma 
tixãü̃jane rü inaxügü ga na poraãcü 
jabuaxü̃. Rü jemagagu rü poraãcü 
najuãpe. 19 Rü jexguma marü 5 ga 
quirúmetru tixãü̃gu, rü Ngechuchuxü̃ 
tadaugü ga na dexáchiüétügu jaxũxü̃. 
Rü toma ga norü ngúexü̃gü rü poraãcü 
tamuü̃ẽ. 20 Notürü nüma ga Ngechuchu 
rü nhanagürü toxü̃: —Chama chixĩ. ¡Rü 
tãṹ i pemuü̃ẽxü̃! —nhanagürü. 21 Rü 
jexguma ga toma ga norü ngúexü̃gü rü 
taãẽãcüma tanajauxgüchaü̃ ga toweü̃wa. 
Rü jexgumatama ítangugü ga jema 
ítaxĩxü̃wa. 
 
Ngechuchuca̱x nadaugü 
 
ga duü̃xü̃gü 
22 Rü moxü̃ãcü ga jema duü̃xü̃gü ga 
naxtaxaarü tocutügu rüchoxü̃, rü nüxü̃ 
nicua̱xãchitanü ga toma ga 
Ngechuchuarü ngúexü̃gü ga marü nagu 
na taxĩxü̃ ga guma ngue ga taxü̃ne ga 
nügümaã wüxicane. Rü nüxü̃ nacua̱xgü 
ta ga Ngechuchu rü tama towe na 
naxũxü̃. 23 Rü jexguma jemagu 
ínaxĩnüẽjane, rü joxocüne ínangugü ga 
náĩgü ga ngue ga itaxü̃ne ga Tibériaarü 
ĩãnewa ne ĩxü̃ne. Rü norü ngaicamana 
nangugü ga jema nachica ga ngextá 
Ngechuchu ínachibüexẽẽxü̃wa ga jema 
muxü̃ma ga duü̃xü̃gü ga jexguma moxẽ 
inaxãxgu naxca̱x ga jema põũ. 24 Rü 
jexguma jema duü̃xü̃gü nüxü̃ daugügu 
ga guma nguewa na Ngechuchu rü toma 
ga na tatauxexü̃ma rü jexma guma 
nguegügu nichoü̃ na Ngechuchuca̱x 
jadaugüxü̃ Caparnáũãrü ĩãnegu. 
 
Ngechuchu nixĩ i põũ i maxẽxẽẽruü̃ 
naxca̱x i guxü̃ma i nüxü̃́ jaxõgüxü̃ 
25 Rü jexguma guma naxtaxaarü 
tocutüwa nangugügu ga jema duü̃xü̃gü, 
rü Ngechuchuxü̃ jexma najangaugü. Rü 
nüxna nacagüe, rü nhanagürügü: —Pa 
Ngúexẽẽruü̃x, ¿nhuxgu nixĩ i nuã 
cunguxü̃? —nhanagürügü. 26 Rü 
Ngechuchu nanangãxü̃, rü nhanagürü 
nüxü̃: —Aixcuma pemaã nüxü̃ chixu rü 
chauxca̱x pedaugü jerü meãma 
pechibüe nawa ga jema õna ga pexna 
JUÃ́Ũ 6 
O Novo Testamento na língua ticuna do Brasil, 2da ed. ©2009, Liga Bíblica
246 
chaxãxü̃. Rü tama jema na marü meã 
choxü̃́ pejaxõgüxü̃ca̱x nixĩ i chauxca̱x 
pedaugüxü̃. Erü tama nüxü̃ pecua̱x i 
ṯacüchiga na jiĩxü̃ ga jema taxü̃ ga 
mexü̃gü ga Tupanaãrü poramaã 
chaxüxü̃. 27 —¡Tãṹ i naxca̱x 
pepuracüexü̃ i õna i paxama gúxü̃! Rü 
narümemaẽ nixĩ i naxca̱x pepuracüe i 
maxü̃ i aixcuma ixĩxü̃ i taguma gúxü̃. Rü 
ngẽma nixĩ i maxü̃ i chama i Tupana 
Nane ja duü̃xü̃xü̃ chixĩcü tá pexna 
chaxãxü̃, erü Chaunatü ja Tupana rü 
marü nanango̱xẽẽ na aixcuma Nane 
chiĩxü̃ —nhanagürü. 28 Rü jexguma ga 
nümagü rü nüxna nacagü, rü 
nhanagürügü: —¿Ṯacü tá taxüe na 
tajanguxẽẽxü̃ca̱x i ngẽma Tupana toxü̃́ 
naxwa̱xexü̃? —nhanagürügü. 29 Rü 
Ngechuchu nanangãxü̃ rü nhanagürü 
nüxü̃: —Rü Tupana rü núma choxü̃ 
namu. Rü ngẽma nüma pexü̃́ 
nanaxwa̱xexü̃ nixĩ na choxü̃́ pejaxõgüxü̃ 
—nhanagürü. 30 Rü jexguma ga nümagü 
rü nüxna nacagü, rü nhanagürügü nüxü̃: 
—¿Ṯacü rü cua̱xruü̃xü̃ tá toxü̃ cudauxẽẽ 
na cuxü̃́ tajaxõgüxü̃ca̱x na aixcuma 
Cristu cuiĩxü̃? ¿Rü ṯacü i to i mexü̃ tá 
toxca̱x cuxüxü̃ i nhu̱xmax? 31 Jerü 
nuxcümaxü̃güxü̃ ga tórü o̱xigü, rü 
nanangõ̱xgü ga jema põũ ga Tupana 
nüxna ãxü̃ ga dauxchitawa ga ngextá 
taxúema íxãpataxü̃wa. Rü Tupanaãrü 
ore i ümatüxü̃wa rü nhanagürü: 
“Tupana rü dauxü̃cü̱̃ã̱x ga põũmaã 
nanachibüexẽẽ ga duü̃xü̃gü”, 
nhanagürü i ngẽma orewa. 32 Rü 
Ngechuchu nanangãxü̃ rü nhanagürü 
nüxü̃: —Aixcuma pemaã nüxü̃ chixu rü 
tama nixĩ ga Muĩsé jiĩxü̃ ga nüxna 
naxãxü̃ ga jema põũ ga dauxü̃cü̱̃ã̱x, 
notürü Chaunatü ga Tupana nixĩ ga 
nüxna naxãcü. Rü nüma nixĩ i nhu̱xma i 
pexna naxããxü̃ i põũ i aixcuma ixĩxü̃ i 
dauxü̃wa ne ũxü̃. 33 —Erü ngẽma põũ i 
Tupana ixãxü̃, rü dauxü̃guxü̃ i naãnewa 
ne naxũ rü nanamaxẽxẽẽ i nhama i 
naãnecü̱̃ã̱x i duü̃xü̃gü —nhanagürü. 
34 Rü naxca̱x ínacagü, rü nhanagürügü 
nüxü̃: —Pa Corix, ¡guxü̃guma toxna 
naxãẽcha i ngẽma põũ! —nhanagürügü. 
35 Rü Ngechuchu nhanagürü nüxü̃: 
—Chama nixĩ i ngẽma põũ i 
maxẽxẽẽruü̃ chiĩxü̃. Rü jíxema texé ja 
chauxü̃tawa ũxẽ rü tagutáma tataija. Rü 
texé ja choxü̃́ jaxṍxẽ rü tagutáma 
tiṯawa. 36 —Notürü marü pemaã nüxü̃ 
chixu rü woo na choxü̃ pedaugüxü̃ rü 
tama choxü̃́ pejaxõgü i pemax. 37 —Rü 
guxãma ja jíxema duü̃xẽgü ja Chaunatü 
choxna tüxü̃ mugüxe rü chorü duü̃xü̃gü 
tixĩgü. Rü texé ja choxü̃́ jaxõgüxe rü 
tãũxü̃táma tüxü̃ chaxoo̱x. 38 —Jerü tama 
choxrütama ngúchaü̃ na chaxüxü̃ca̱x 
nixĩ ga dauxü̃guxü̃ ga naãnewa ne 
chaxũxü̃. Notürü núma chaxũ na 
chanaxüxü̃ca̱x i norü ngúchaü̃ ja 
Chaunatü ga núma choxü̃ mucü. 39 —Rü 
ngẽma norü ngúchaü̃ ja Chaunatü ja 
Tupana ga núma choxü̃ mucü nixĩ i na 
taxúexü̃ma na ichajarütauxẽẽxü̃ ja 
jíxema choxna tüxü̃ namugüxe. Erü 
nüma ja Chaunatü nanaxwa̱xe i tüxü̃ na 
chamaxẽxẽẽxü̃ i naãneãrü gu̱xgu. 
40 —Chama nixĩ i Tupana Nane chiĩxü̃. 
Rü ngẽma norü ngúchaü̃ ja Chaunatü ja 
Tupana ga núma choxü̃ mucü nixĩ na 
tüxü̃́ nangẽxmaxü̃ i maxü̃ i taguma gúxü̃ 
ja guxãma ja texé ja choxü̃ daugüxe rü 
choxü̃́ jaxõgüxe. Erü chama tá nixĩ i 
tüxü̃ ícharüdagüxẽẽxü̃ i naãneãrü gu̱xgu 
JUÃ́Ũ 6 
O Novo Testamento na língua ticuna do Brasil, 2da ed. ©2009, Liga Bíblica
247 
—nhanagürü. 41 Rü jexguma jema orexü̃ 
naxĩnüẽgu ga jema Judéugü, rü 
inanaxügüe ga Ngechuchuchiga na 
jadexagüxü̃. Jerü nhanagürü ga 
Ngechuchu: —Chama nixĩ i põũ i 
dauxü̃guxü̃ i naãnewa ne chaxũxü̃ 
—nhanagürü. 42 Rü nhanagürügü: 
—¿Taux e̱xna nhaã jiĩxü̃ i Ngechuchu i 
Juche nane? Rü jixema rü tüxü̃ tacua̱x 
ja nanatü rü naẽ. ¿Rü nhuxãcü i nüma i 
“Dauxü̃wa ne naxũxü̃”, nhaxü̃? 
—nhanagürügü. 43 Rü Ngechuchu 
nhanagürü nüxü̃: —¡Nüxü̃ perüxoe na 
choxü̃ na peixuechaxü̃! 44 —Taxúema 
chauxü̃tawa tangu ega tama choxna 
tüxü̃ namu̱xgu ja chaunatü ga guma 
núma choxü̃ mucü. Rü texé ja 
chauxü̃tawa ngugüxe rü chama rü tá 
wena tüxü̃ chamaxẽxẽẽ i naãneãrü 
gu̱xgu. 45 —Nuxcümaü̃güxü̃ ga 
Tupanaãrü orearü uruü̃güarü poperawa 
naxümatü i ore i nhaxü̃: 
“Tupana tá guxãxü̃ nangúexẽẽ”, 
nhaxü̃. Rü ngẽmaca̱x guxãma ja texé ja 
Chaunatüxü̃ ĩnüxẽ rü naxü̃tawa ngúxe, 
rü chauxü̃tawa taxĩ. 46 —Taguma texé 
Chaunatü ja Tupanaxü̃ tadau. Rü 
chaxicatama nixĩ i nüxü̃ chadauxü̃ erü 
naxü̃tawa ne chaxũ. 47 —Aixcuma 
pemaã nüxü̃ chixu rü texé ja choxü̃́ 
jaxṍxẽ rü tüxü̃́ nangẽxma i maxü̃ i 
taguma gúxü̃. 48 —Chama nixĩ i põũ i 
maxẽxẽẽruü̃ chiĩxü̃. 49 —Rü perü o̱xigü 
ga nuxcümaxü̃güxü̃ rü nanangõ̱x ga 
jema põũ ga Tupana nüxna ãxü̃ ga jema 
nachica ga ngextá taxúema 
íxãpataxü̃wa. Notürü woo nanangõ̱xgü 
ga jema põũ rü najueamatama. 
50 —Notürü nhaã põũ i pemaã nüxü̃ 
chixuxü̃ i dauxü̃wa ne ũxü̃ rü 
chamatama chixĩ. Rü guxãma ja texé ja 
choxü̃ jaxúxe nhama põũ tangṍxü̃rüü̃ rü 
tá tamaxẽcha. 51 —Chamatama nixĩ i 
põũ i maxẽxẽẽruü̃ i dauxü̃wa ne 
chaxũxü̃. Rü texé ja nhama chamaã 
taxãwemüxü̃rüü̃ choxü̃́ jaxṍxẽ rü 
guxü̃gutáma tamaxẽcha. Erü ngẽma põũ 
i chama tüxna chaxãxü̃ rü chaxunetama 
nixĩ. Rü ichanaxã i chaxune na 
namaxẽxü̃ca̱x i nhama i naãnecü̱̃ã̱x i 
duü̃xü̃gü —nhanagürü ga Ngechuchu. 
52 Rü jexguma ga jema Judéugü rü 
poragaãcü nügünatama nacagüe, rü 
nhanagürügü: —¿Nhuxãcü tá i nhaã 
jatü i naxü̃ne tátama tüxü̃ nangõ̱xẽẽxü̃? 
—nhanagürügü. 53 Rü Ngechuchu 
nhanagürü nüxü̃: —Rü chama i Tupana 
nane na duü̃xü̃xü̃ chiĩxü̃ rü aixcuma 
pemaã nüxü̃ chixu rü ngẽxguma pema 
rü tama chaxunemaã pexãwemügügu rü 
tama nawa pexaxegügu ja chaugü, rü 
tãũxü̃táma pexü̃́ nangẽxma i maxü̃ i 
taguma gúxü̃. 54 —Texé ja chaxunemaã 
ãwemüxẽ rü chaugüwa axexe rü tüxü̃́ 
nangẽxma i maxü̃ i taguma gúxü̃. Erü 
chama rü tá tüxü̃ chamaxẽẽ ega 
naãneãrü gu̱xgu. 55 —Erü chaxune rü 
õnaxü̃chi nixĩ rü chaugü rü axeü̃xü̃chi 
nixĩ. 56 —Texé ja chaxunemaã ãwemüxẽ 
rü chaugüwa axexe rü chawa tajaxũ̱x rü 
chama i tümawa. 57 —Chaunatü ga 
núma choxü̃ mucü rü namaxü̃. Rü nüma 
choxna nanaxã i maxü̃. Rü 
ngẽxgumarüü̃ ta i chama rü tá tüxna 
chanaxã i maxü̃ ja jíxema choxü̃ jaxúxe 
rü choxü̃́ jaxṍxẽ. 58 —Marü pemaã nüxü̃ 
chixu na chama rü põũ i dauxü̃wa ne 
ũxü̃ chiĩxü̃. Notürü chama rü tama jema 
põũ ga nuxcümaü̃güxü̃ ga perü o̱xigü 
ngõ̱xgüxü̃ ga põũrüü̃ chixĩ. Jerü woo ga 
JUÃ́Ũ 6 
O Novo Testamento na língua ticuna do Brasil, 2da ed. ©2009, Liga Bíblica
248 
jema põũ na nangõ̱xgüxü̃ ga perü o̱xigü 
rü najueamatama. Notürü texé ja choxü̃ 
jaxúxe, nhama põũ tangṍxü̃rüü̃, rü 
choxü̃́ jaxṍxẽ rü guxü̃gutáma tamaxü̃ 
—nhanagürü. 59 Rü Ngechuchu rü 
duü̃xü̃gümaã nüxü̃ nixu ga jema ore ga 
jexguma nangúexẽẽãgu ga Judéugüarü 
ngutaque̱xepataü̃wa ga ĩãne ga 
Caparnáũwa. 
 
Ngechuchuarü orewa nangẽxma i 
maxü̃ i taguma gúxü̃ 
60 Rü jexguma nüxü̃ naxĩnüẽgu ga 
jema ngu̱xẽẽtae, rü muxü̃ma ga jema 
duü̃xü̃gü ga nawe rüxĩxü̃ rü 
nhanagürügü: —Rü ngẽma tamaã nüxü̃ 
jaxuxü̃, rü naguxchaxü̃chi na nüxü̃ 
icuáxü̃ na nhuxũ nhaxü̃. ¿Nhuxãcü texé 
tüxü̃́ natauxcha na naga taxĩnüxü̃? 
—nhanagürügü. 61 Notürü ga 
Ngechuchu rü nüxü̃ nacua̱xama ga 
jemaãcü nügümaã na íjadexagüxü̃ 
naxca̱x ga jema ngu̱xẽẽtae, rü jemaca̱x 
nüxna naca, rü nhanagürü: —¿E̱xna 
peãẽwa nangu̱x i ngẽma ore? 62 —Rü 
ngẽxguma peãẽwa nangu̱xgu i ngẽma 
ore i pemaã nüxü̃ chixuxü̃, rü ¿ṯacügu 
chi perüxĩnüẽxü̃ ega choxü̃ peda̱xgu na 
wenaxãrü dauxü̃ na chaxĩxü̃, ga noxri 
ne chaxũxü̃wa na chaxũxü̃ i chama i 
Tupana Nane na duü̃xü̃xü̃ chiĩxü̃? 
63 —Tupanaãẽ i Üünexü̃ nixĩ i inaxãxü̃ i 
maxü̃ i taguma gúxü̃. Rü tama pexene 
nixĩ i pexü̃ maxẽxẽẽxü̃. Rü ngẽma ore i 
pemaã nüxü̃ chixuxü̃ rü peãẽca̱x nixĩ, rü 
nawa nangẽxma i maxü̃ i taguma gúxü̃. 
64 —Notürü tangẽxma i petanüwa ja 
nhuxre ja tama jaxõgüxe —nhanagürü. 
Rü jema nhanagürü ga Ngechuchu jerü 
noxriarü ügügumama marü nüxü̃ 
nacua̱x ga texé tá nüxü̃́ na jaxõgüxü̃, rü 
texé tá cúãcü ínaxuaxü̃xü̃. 65 Rü 
nhanagürü ta: —Rü ngẽmaca̱x marü 
pemaã nüxü̃ chixu rü taxuacüma texé 
chauxü̃tawa tangu ega tama Chaunatü 
chauxü̃tawa tüxü̃ gaxgu —nhanagürü. 
66 Rü jexguma inanaxügüe ga nüxna na 
jaxĩgüxü̃ ga muxü̃ma ga jema duü̃xü̃gü 
ga noxri nawe rüxĩchiréxü̃. Rü marü 
tama nawe ínaxĩĩxü̃. 67 Rü jexguma ga 
Ngechuchu rü norü 12 ga ngúexü̃güna 
naca, rü nhanagürü nüxü̃: —¿E̱xna 
pema rü ta choxna peixĩgachitanüchaü̃? 
—nhanagürü. 68 Notürü Chimáũ ga 
Pedru rü nanangãxü̃, rü nhanagürü: 
—Pa Corix, ¿Texéxü̃tawa chi taxĩxü̃ ega 
cuxna tixĩgachitanügu? Erü cuma rü 
cuxü̃́ nangẽxma i ore i nawa 
nangẽxmaxü̃ i maxü̃ i taguma gúxü̃. 
69 —Toma rü marü cuxü̃́ tajaxõgü, rü 
nüxü̃ tacua̱x na cuma cuiĩxü̃ ja Cristu ja 
Üünecü ja Tupana Nane —nhanagürü. 
70 Rü Ngechuchu toxü̃ nangãxü̃, rü 
nhanagürü: —¿Taux e̱xna chama jiĩxü̃ 
ga pexü̃ chidexechixü̃ ga pema ga 12? 
Notürü nangẽxma i wüxi i petanüwa i 
Chatanáãrü duü̃xü̃ ixĩxü̃ —nhanagürü. 
71 Rü Juda ga Icarióti ga Chimáũ 
nanechiga nixĩ ga jadexaxü̃ ga 
Ngechuchu. Jerü Juda tá nixĩ ga cúãcü 
ínaxuaxü̃xü̃ rü woo ga nüma rü wüxi ga 
totanüxü̃chire̱x na jiĩxü̃. 
 
Ngechuchueneẽgü rü tama 
 
nüxü̃́ najaxõgü 
 
7
  
1 Rü jemawena ga Ngechuchu rü 
Gariréaanewa jexmagüne ga 
ĩãnegügu nixũãgüchigü. Rü tama 
Judéaanewa najexmachaü̃ jerü 
jémacü̱̃ã̱x ga Judéugüarü ãẽ̱xgacügü rü 
JUÃ́Ũ 6 
,  
7 
O Novo Testamento na língua ticuna do Brasil, 2da ed. ©2009, Liga Bíblica
249 
naxca̱x nadaugü ga na 
jama̱xgüchaü̃ãxü̃ca̱x. 2 Notürü marü 
ningaica ga jema Judéugüarü peta ga 
nagu norü düxenügü jaxügüxü̃ na 
jemawa nüxna nacua̱xãchiexü̃ca̱x ga 
nhuxãcü nuxcümaxü̃güxü̃ ga norü o̱xigü 
na naxügüxü̃ ga norü düxenügü ga 
naĩxã́tünaxca̱x ga jexguma Muĩséwe 
naxĩxgu ga ngextá taxúema 
íxãpataxü̃wa. Rü jemaca̱x nixĩ ga 
Düxenügüarü Petagu naxãẽ́gaxü̃. 3 Rü 
naẽneẽgü ga Ngechuchu rü 
nhanagürügü nüxü̃: —Tama name i 
nuxã Gariréaarü naãnegu curüxã̱ũ̱x. Rü 
name nixĩ i petaca̱x Judéawa cuxũ, na 
ngẽma duü̃xü̃gü i cuwe rüxĩxü̃ i ngẽ́ma 
ngẽxmagüxü̃ nüxü̃ daugüxü̃ca̱x i ngẽma 
cua̱xruü̃gü i mexü̃gü i Tupanaãrü 
poramaã cuxüxü̃. 4 —Erü ngẽxguma chi 
wüxi ja jatü rü duü̃xü̃güxü̃ nügü 
nacua̱xẽẽchaü̃gu rü tama cúãcü nanaxü 
i ṯacü i naxüxü̃. Rü nhu̱xma na 
cunaxüxü̃ i muxü̃ma i mexü̃gü i 
Tupanaãrü poramaã cuxüxü̃, rü name 
nixĩ i guxü̃ i duü̃xü̃güpe̱xewa cunaxü 
—nhanagürügü. 5 Rü jema nhanagürügü 
ga naẽneẽgü jerü woo ga nümagü rü ta 
tama nüxü̃́ najaxõgü. 6 Rü jexguma ga 
Ngechuchu rü nanangãxü̃, rü nhanagürü 
nüxü̃: —Taũta nawa nangu i ngunexü̃ 
na petawa chaxũxü̃. Notürü pexca̱x rü 
ngẽxü̃rüüxü̃mare i ngunexü̃ nixĩ i mexü̃ 
na petawa nagu pexĩxü̃. 7 —Ngẽma 
duü̃xü̃gü i nhama i naãnecü̱̃ã̱x rü tama 
pechi naxaie. Notürü chauchi naxaie erü 
chanango̱xẽẽ i ngẽma naxügüxü̃ rü na 
nachixexü̃. 8 —Name nixĩ i petawa pexĩ i 
pemax. Chama rü taũta ngẽ́ma chaxũ 
erü taũta nawa nangu i ngunexü̃ i nagu 
ngẽ́ma chaxũxü̃ —nhanagürü ga 
Ngechuchu. 9 Rü jexguma jema 
nhaxguwena, rü Gariréaanegu 
narüxã̱ũ̱x. 
 
Ngechuchu rü Düxenügüarü 
Petawa naxũ 
10 Notürü nawena ga naẽneẽgü ga 
petawa na naxĩxü̃, rü Ngechuchu rü ta 
jéma naxũ. Notürü cúãcü jéma naxũ, rü 
tama poraãcü duü̃xü̃güxü̃ nügü 
nadauxẽẽ. 11 Rü jema Judéugüarü 
ãẽ̱xgacügü rü naxca̱x nadaugü ga jema 
petawa, rü nhanagürügü: —¿Ngextá 
nangẽxma i ngẽma jatü? 
—nhanagürügü. 12 Rü nügütanüwa ga 
jema duü̃xü̃gü ga jéma jexmagüxü̃, rü 
poraãcü Ngechuchuchiga ínidexagü. Rü 
nhuxre ga jema duü̃xü̃gü rü 
nhanagürügü: —Jima rü wüxi ja jatü ja 
mecü nixĩ —nhanagürügü. Notürü ga 
togü rü nhanagürügü: —Ngẽma jatü rü 
tama name erü duü̃xü̃güxü̃ nawomüxẽẽ 
—nhanagürügü. 13 Notürü taxuü̃ma ga 
duü̃xü̃gü rü mea togüpe̱xewa 
Ngechuchuxü̃ nicua̱xüü̃güchaü̃, jerü 
jema Judéugüarü ãẽ̱xgacügüxü̃ namuü̃ẽ. 
14 Rü jexguma marü jema petaarü 
ngãxü̃wa nanguxgu, rü nixücu ga 
Ngechuchu nawa ga tupauca ga taxü̃ne. 
Rü inanaxügü ga na nangu̱xẽẽtaexü̃. 
15 Rü jema Judéugüarü ãẽ̱xgacügü, rü 
naḇaixãchiãẽgü namaã ga jema ore ga 
Ngechuchu nüxü̃ ixuxü̃. Rü 
nhanagürügü: —¿Nhuxãcü i ngẽmaãcü 
poraãcü nüxü̃ nacuáxü̃, rü taguma texé 
nangu̱xẽẽ? —nhanagürügü. 16 Rü 
Ngechuchu nanangãxü̃ rü nhanagürü 
nüxü̃: —Nhaã chorü ngu̱xẽẽtae rü tama 
choxrü nixĩ, erü Chaunatü ja núma 
choxü̃ mucüarü nixĩ. 17 —Ngẽxguma 
JUÃ́Ũ 7 
O Novo Testamento na língua ticuna do Brasil, 2da ed. ©2009, Liga Bíblica
250 
texé naxüxchaü̃gu i Tupanaãrü ngúchaü̃ 
rü jíxema tá nüxü̃ tacua̱x ngoxi aixcuma 
Tupanaxü̃tawa chanajaxu i ngẽma 
chorü ngu̱xẽẽtae rü e̱xna 
chaugüxü̃tawatama chajaxuxü̃ jixĩ i 
ngẽma. 18 —Jíxema texé ja mexü̃ i 
tümachigaxü̃tama ixuxe rü ngẽmaãcü 
tanaxü erü tanaxwa̱xe i duü̃xü̃gü na 
tüxü̃ icua̱xüü̃güxü̃. Notürü texé nüxü̃ 
tixu i ore i mexü̃ nachiga i ngẽma tüxü̃ 
muxü̃, rü aixcuma nixĩ i tümaãrü ore. 
Rü tama dora nixĩ i ngẽma nüxü̃ tixuxü̃. 
19 —¿Tama e̱xna aixcuma jiĩxü̃ ga Muĩsé 
pexna naxãxü̃ ga Tupanaãrü mugü? 
Notürü taxúema i pema naga pexĩnüẽ i 
ngẽma mugü. ¿Rü nhu̱xma rü tü̱xcüü̃ 
nixĩ i choxü̃ peima̱xgüchaü̃xü̃? 
—nhanagürü. 20 Rü jema duü̃xü̃gü 
nanangãxü̃gü, rü nhanagürügü: —Cuma 
rü ṉg̱oxo cuwa nangẽxmamare. ¿E̱xna 
texé cuxü̃ tima̱xgüchaü̃? 
—nhanagürügü. 21 Notürü ga 
Ngechuchu rü nhanagürü nüxü̃: 
—Chama rü ngü̃xchigaarü ngunexü̃gu 
chanamexẽẽ ga wüxi ga jatü. Rü 
guxãma i pema rü penuãẽgü naxca̱x ga 
jema wüxitama ga mexü̃ ga 
ngü̃xchigaarü ngunexü̃gu chaxüxü̃. 
22 —Notürü pema rü ta ngü̃xchigaarü 
ngunexü̃gu pepuracüe na nagu 
pexĩxü̃ca̱x ga Muĩséarü mugü. Rü Muĩsé 
pemaã nüxü̃ nixu na tüxü̃ 
ípewiecha̱xmüpe̱xechiraü̃xü̃ ja guxãma 
ja jatüxe ja buxe. Notürü tama Muĩsé 
nixĩ ga inaxügücü ga jema, jerü 
nuxcümaxü̃güxü̃ ga perü o̱xigüwa nixĩ 
ga ne naxũxü̃. Rü nhu̱xma i pema rü 
jema mugagu rü tüxü̃ 
ípewiecha̱xmüpe̱xechiraü̃ ja guxãma ja 
buxe ja jatüxe woo ngü̃xchigaarü 
ngunexü̃ jixĩgu. 23 —Rü ngẽmaãcü i 
pema rü ngü̃xchigaarü ngunexü̃gu 
buxexü̃ ípewiecha̱xmüpe̱xechiraü̃ erü 
naga pexĩnüẽchaü̃ i Muĩséarü mugü. 
¿Rü nhu̱xma rü tü̱xcüü̃ jiĩxü̃ i chamaã 
penuẽxü̃ naxca̱x na ngü̃xchigaarü 
ngunexü̃gu chanamexẽẽxü̃ ga wüxi ga 
jatü ga iḏaaweecü? 24 —Rü ngẽmaca̱x 
tama name i ngürümare penangugü i 
ngẽma chaxüxü̃. Rü penaxwa̱xe i meã 
nagu perüxĩnüẽxira, na aixcuma meã 
penangugüxü̃ca̱x —nhanagürü ga 
Ngechuchu. 
 
Ngechuchu rü Tupana Nane nixĩ 
25 Rü nhuxre ga jema duü̃xü̃gü ga 
Jerucharéü̃gu ãchiü̃güxü̃ rü nügüna 
nacagüe, rü nhanagürügü: —¿Taux e̱xna 
daa jiĩxü̃ ja jima jatü ja ãẽ̱xgacügü 
naxca̱x daugücü na 
jama̱xgüchaü̃ãxü̃ca̱x? 26 —¡Dücax! Gua 
nixĩ rü jéa guxü̃ i duü̃xü̃güpe̱xewa 
nidexa rü taxúema nhuxũ nhatarügü 
nüxü̃. ¿Taux e̱xna i tórü ãẽ̱xgacügü i 
marü nüxü̃́ jaxõgüãxü̃ na aixcuma Cristu 
na jiĩxü̃ i nümax? 27 —Notürü i jixema 
rü nüxü̃ tacua̱xgü na ngextá ne naxũxü̃ i 
nümax. Notürü ngẽxguma aixcuma 
Cristu núma ũxgu rü taxúetáma nüxü̃ 
tacua̱x na ngextá na ne naxũxü̃ 
—nhanagürügü. 28 Rü nüma ga 
Ngechuchu rü tupauca ga taxü̃newa 
ínanangúexẽẽ ga duü̃xü̃gü. Rü jexguma 
nüxü̃ naxĩnügu ga jema ore ga Judéugü 
nüxü̃ ixugüexü̃ ga nachiga, rü tagaãcü 
nhanagürü: —Pema rü marü choxü̃ 
pecua̱x rü nüxü̃ pecua̱x na ngextá na ne 
chaxũxü̃. Notürü tama chaugagu nixĩ i 
núma chaxũxü̃. Chama núma chaxũ jerü 
núma choxü̃ namu ga Tupana ja 
JUÃ́Ũ 7 
O Novo Testamento na língua ticuna do Brasil, 2da ed. ©2009, Liga Bíblica
251 
naxwa̱xecü na nüxü̃́ jaxõgüxü̃ notürü i 
pema rü tama nüxü̃ pecua̱x ja jima. 
29 —Chama rü nüxü̃ chacua̱x jerü 
naxü̃tawa ne chaxũ, rü nüma nixĩ i 
núma choxü̃ namuxü̃ —nhanagürü. 
30 Rü jexguma ga jema ãẽ̱xgacügü rü 
Ngechuchuxü̃ nijauxgüchaü̃. Notürü 
taxuü̃ma najajauxgü, jerü taũta nawa 
nangu ga ngunexü̃ ga na jajauxgüãxü̃ rü 
na jama̱xgüãxü̃ca̱x. 31 Notürü muxü̃ma 
ga duü̃xü̃gü rü nüxü̃́ najaxõgü. Rü 
nhanagürügü: —¿Ngẽxguma ínanguxgu 
ja Cristu rü ṯacü rü cua̱xruü̃ i taxü̃ tá 
naxü ja daa jatü tama üxü̃ i nhu̱xmax? 
—nhanagürügü. 
 
Parichéugü rü Ngechuchuxü̃ 
nijauxgüchaü̃ 
32 Rü jema Parichéugü rü duü̃xü̃güxü̃ 
naxĩnüẽ ga jemaãcü Ngechuchuchiga na 
jadexagüxü̃. Rü jemaca̱x ga nümagü rü 
paigüarü ãẽ̱xgacügü rü jéma nanamugü 
ga tupauca ga taxü̃neãrü purichíagü na 
Ngechuchuxü̃ janajauxgüxü̃ca̱x. 33 Rü 
jexguma ga Ngechuchu rü nhanagürü 
nüxü̃: —Paxaãchi tátama nixĩ i 
petanüwa changẽxmaxü̃, rü nhu̱xmachi 
tá chataegu naxü̃tawa ja jima núma 
choxü̃ mucü. 34 —Pema rü tá chauxca̱x 
pedaugü, notürü tãũxü̃táma choxü̃ 
ipejangaugü. Erü ngẽma ngextá tá 
íchangẽxmaxü̃wa rü taxuacü ngẽ́ma 
pengugü. 35 Rü jexguma ga jema 
Judéugüarü ãẽ̱xgacügü rü nügüna 
nacagüe, rü nhanagürügü: —¿Ngextá tá 
naxũ ega taxuacütáma nüxü̃ 
ijarüngaugügu? ¿E̱xna ngẽma Judéugü i 
to i nachiü̃ãnewa ngẽxmagüxü̃tanüwa tá 
naxũ rü e̱xna ngẽma tama Judéugü 
ixĩgüxü̃tanüwa tá naxũ na 
jangúexẽẽãxü̃ca̱x? 36 —¿Rü ṯacüchiga 
nixĩ i ngẽma na ngẽma nhaxü̃: 
“Tá chauxca̱x pedaugü notürü 
tãũxü̃táma choxü̃ ipejangaugü, erü 
taxuacütáma ngẽ́ma pexĩ i ngẽma tá 
íchangẽxmaxü̃wa”, nhaxü̃? 
—nhanagürügü. 
 
Dexá i maxẽẽruü̃chiga 
nidexa ga Ngechuchu 
37 Rü jema nawa ijacuáxü̃ ga petaarü 
ngunexü̃ nixĩ ga guxü̃ ga togü ga 
ngunexü̃ãrü jexera rümemaẽxü̃ naxca̱x 
ga Judéugü. Rü jema ngunexü̃gu nixĩ ga 
inachixü̃ ga Ngechuchu rü tagaãcü 
nhaxü̃: —Rü ngẽxguma texé iṯawaxgu 
rü ¡nuã chauxü̃tawa taxũ rü tajaxaxe! 
38 —Rü “texé ja choxü̃́ jaxṍxẽ rü 
tümaãrü maxü̃newa tá nibaibe i taxü̃ i 
dexá i maxẽẽruü̃” ngẽma Tupanaãrü ore 
i ümatüxü̃ nüxü̃ ixuxü̃rüü̃ —nhanagürü. 
39 Rü jexguma jema nhaxgu ga 
Ngechuchu rü Tupanaãẽ i Üünexü̃chiga 
nixĩ ga jadexaxü̃. Rü nüxü̃ nixu ga 
guxü̃ma ga jema nüxü̃́ jaxõgüxü̃ rü tá na 
najauxgüãxü̃ i Naãẽ i Üünexü̃. Notürü 
tama jexgumatama nanajauxgü, jerü 
taũta wenaxãrü dauxü̃guxü̃ ga naãneca̱x 
nataegu ga Ngechuchu na guxü̃ãrü 
ãẽ̱xgacü na jiĩxü̃ca̱x. 
 
Ngechuchugagu nügü 
nitoje ga duü̃xü̃gü 
40 Rü nümaxü̃ ga jema duü̃xü̃gü rü 
jexguma nüxü̃ naxĩnüẽgu ga jema 
Ngechuchu nüxü̃ ixuxü̃, rü 
nhanagürügü: —Aixcuma nhaã jatü nixĩ 
i ngẽma Tupanaãrü orearü uruü̃ i 
ínguxchaü̃xü̃ —nhanagürügü. 41 Rü togü 
rü nhanagürügü: —Daa nixĩ ja Cristu 
JUÃ́Ũ 7 
O Novo Testamento na língua ticuna do Brasil, 2da ed. ©2009, Liga Bíblica
252 
—nhanagürügü. Notürü togü rü 
nhanagürügü: —Tama nixĩ, erü 
taxucürüwa Gariréaanecü̱̃ã̱x nixĩ ja 
Cristu. 42 —Erü Tupanaãrü ore i 
ümatüxü̃wa rü nhanagürü: 
“Cristu rü tá Dawítaa nixĩ, rü tá 
nango̱x i ĩãne i Beréü̃wa ga 
ngextá Dawí íbuxü̃wa”, 
nhanagürügü. 43 Rü jemaãcü 
Ngechuchugagu nügü nitoje ga 
duü̃xü̃gü. 44 Rü nhuxre ga jema duü̃xü̃gü 
rü Ngechuchuxü̃ nijauxgüchaü̃, notürü 
taxuü̃ma najajauxgü. 
 
Judéugüarü ãẽ̱xgacügü rü tama 
Ngechuchuaxü̃́ najaxõgüchaü̃ 
45 Rü jema tupauca ga taxü̃neãrü 
purichíagü, rü Parichéugüca̱x rü 
paigüarü ãẽ̱xgacügüca̱x nawoegu. Rü 
jema ãẽ̱xgacügü rü nüxna nacagü, rü 
nhanagürügü: —¿Tü̱xcüü̃ tama nuã 
penaga? —nhanagürügü. 46 Rü jema 
purichíagü rü nanangãxü̃gü rü 
nhanagürügü: —Taguma texé tidexa i 
nhaã jatü idexaxü̃rüü̃ —nhanagürügü. 
47 Rü jexguma ga Parichéugü rü 
nhanagürügü nüxü̃: —¿E̱xna pexü̃ rü ta 
marü nawomüxẽẽ i nümax? 48 —Dücax, 
rü taxúema i tomax i Parichéugü rü 
taxuü̃ma i tórü ãẽ̱xgacügü rü nüxü̃́ 
najaxõgü i ngẽma Ngechuchu. 
49 —Notürü nhaã duü̃xü̃gü i tama 
Tupanaãrü mugüxü̃ cua̱xgüxü̃ rü marü 
nachixexü̃gugü —nhanagürügü. 
50 Notürü Nicudému ga Parichéu ixĩcü ga 
wüxicana Ngechuchuxü̃tagu naxũãnecü, 
rü nhanagürü nüxü̃: 51 —Ngẽma tórü 
mugü i ümatüxü̃wa rü nhanagürü: 
“Taxuacüma wüxi i jatüxü̃ tapocu ega 
tama nüxü̃ ixĩnüẽxĩragu i norü dexa na 
nüxü̃ icuáxü̃ca̱x na ṯacü na naxüxü̃”, 
nhanagürü. 52 Rü jexguma ga 
natanüxü̃gü rü nanangãxü̃gü, rü 
nhanagürügü nüxü̃: —¿E̱xna cuma rü ta 
Gariréaanecü̱̃ã̱x cuixĩ? ¡Nawa nangu̱x i 
Tupanaãrü ore i ümatüxü̃ rü ngẽ́ma tá 
nüxü̃ cudau rü taxuü̃táma i Tupanaãrü 
orearü uruü̃ rü Gariréaanecü̱̃ã̱x nixĩ! 
—nhanagürügü. 53 Rü jexguma ga 
wüxichigü rü nachiü̃wa naxĩ. 
 
Nge ga ãtecü ga naĩ ga 
 
jatümaã ngẽãẽxcü 
 
8
  
1 Rü Ngechuchu rü Oriwéranecügu 
ãẽ́gane ga ma̱xpǘnewa naxũ. 2 Rü 
moxü̃ãcü ga jexguma jangunegu, rü 
wenaxãrü tupauca ga taxü̃neca̱x 
nataegu. Rü ga duü̃xü̃gü rü naxca̱x naxĩ. 
Rü nüma ga Ngechuchu rü ínarüto, rü 
inanaxügü ga na nangúexẽẽãxü̃ ga 
duü̃xü̃gü. 3 Rü jema ngúexẽẽruü̃gü ga 
Muĩséarü mugüwa ngu̱xẽẽtaegüxü̃ rü 
Parichéugü, rü Ngechuchuxü̃tawa ngĩxü̃ 
nagagü ga wüxi ga nge ga ãtecü ga 
ngĩxü̃ nadaugücü ga naĩ ga jatümaã na 
inapexü̃. Rü guxü̃ma ga jema duü̃xü̃gü 
ga jéma jexmagüxü̃pe̱xegu ngĩxü̃ 
najachixẽẽgü. 4 Rü nhanagürügü 
Ngechuchuxü̃: —Pa Ngúexẽẽruü̃x, nhaã 
nge i ãtecü rü ngĩxü̃ itajangau na naĩ ja 
jatümaã na inapexü̃. 5 Muĩséarü 
mugüwa tamaã nüxü̃ nixu na nutamaã 
ngĩxü̃ íimuxũchiãcüma ngĩxü̃ imáxü̃ i 
wüxi i nge i ngẽmaãcü maxü̃cü. ¿Nhuxũ 
nhacuxü̃ i cuma i nhu̱xmax? 
—nhanagürügü. 6 Rü jema nhanagürügü 
ga nümagü, jerü Ngechuchuxü̃ 
guxchaxü̃gu nanguxẽẽgüchaü̃ na nüxü̃́ 
najexmaxü̃ca̱x ga ṯacüca̱x na 
ínaxuaxü̃güãxü̃. Notürü ga Ngechuchu 
JUÃ́Ũ 7 
,  
8 
O Novo Testamento na língua ticuna do Brasil, 2da ed. ©2009, Liga Bíblica
253 
rü inajarümaxãchi rü inanaxügü ga 
naxme̱xmaã waixü̃müwa na 
naxümatüãxü̃. 7 Notürü nüxü̃ 
naca̱a̱xü̃güama, rü jemaca̱x düxwa 
wenaxãrü nadaunagü ga Ngechuchu, rü 
nhanagürü nüxü̃: —Ngexerǘxe i 
petanüwa ja ngearü pecaduã́xẽ rü tüxira 
nuta ngĩxü̃ taṉẖa —nhanagürü. 8 Rü 
wenaxãrü inajarümaxãchi ga 
Ngechuchu rü naxme̱xmaã nanaxümatü 
ga waixü̃müwa. 9 Notürü jexguma nüxü̃ 
naxĩnüẽgu ga jema ore ga Parichéugü rü 
inanaxügüe ga nügü na jawüxíxü̃ ga 
nügüwe na ínachoxü̃xü̃. Rü jaguã̱xgü ga 
Parichéugüwa inaxügü ga na 
ínachoxü̃xü̃ rü düxwa guxü̃ma ínachoxü̃. 
Rü jexguma marü guxü̃ma ga 
Parichéugü íchoü̃xgu, rü Ngechuchu rü 
jema ngecüxicatama jéma 
duü̃xü̃güpe̱xewa najaxügü. 10 Rü 
jexguma ga Ngechuchu rü wena 
nadaunagü. Rü ngĩxna naca rü 
nhanagürü ngĩxü̃: —Pa Ngecüx, 
¿Ngẽxü̃gü nixĩ i ngẽma cuxü̃ ixuaü̃güxü̃? 
¿Rü taxuü̃ma cuxü̃ imáxchaü̃? 
—nhanagürü. 11 Rü ngĩma rü ngĩgürügü 
nüxü̃: —Taxuü̃ma Pa Corix 
—ngĩgürügü. Rü jexguma ga Ngechuchu 
rü nhanagürü ngĩxü̃: —Chama rü ta 
tama cuxü̃ chapocu. Nhu̱xma rü marü 
name rü ícuixũ rü tama wena pecadu 
cuxü —nhanagürü. 
 
Ngechuchu rü nhama i naãneãrü 
ngóonexẽẽruü̃ nixĩ 
12 Rü wenaxãrü duü̃xü̃gümaã nidexa 
ga Ngechuchu, rü nhanagürü nüxü̃: 
—Chama nixĩ i nhama i naãnecü̱̃ã̱xãrü 
ngóonexẽẽruü̃. Rü jíxema chawe rüxũxẽ 
rü chorü ngóonexü̃wa tangẽxma rü 
tüxna chanaxã i maxü̃. Rü tá nüxna 
ítanguxuchi i tümaãrü chixexü̃ 
—nhanagürü. 13 Rü jexguma ga 
Parichéugü rü nhanagürügü nüxü̃: 
—Cuma rü cugüchigaxü̃tama cuixu. Rü 
ngẽma cuchiga i nüxü̃ cuixuxü̃ rü 
taxuwama name —nhanagürügü. 14 Rü 
Ngechuchu nanangãxü̃ rü nhanagürü 
nüxü̃: —Ngẽma ore i chama nüxü̃ 
chixuxü̃ rü aixcuma nixĩ woo 
chauchigaxü̃tama chixuxgu. Erü chama 
rü nüxü̃ chacua̱x na ngextá na ne 
chaxũxü̃, rü ngextá tá na chaxũxü̃. 
Notürü pema rü tama nüxü̃ pecua̱x na 
ngextá na ne chaxũxü̃ rü tama nüxü̃ 
pecua̱x na ngextá tá na chaxũxü̃. 
15 Pema rü choxü̃ pengugü i nhama i 
naãnecü̱̃ã̱x i duü̃xü̃gü nagu 
rüxĩnüẽxü̃ãcümamare. Notürü i chama 
rü taxúexü̃ma changugü i nhu̱xmax. 
16 Notürü ngẽxguma chi texéxü̃ 
changugügu rü aixcuma meãma tüxü̃ 
changugü. Erü tama chaxicatama tüxü̃ 
changugü, notürü jima Chaunatü ga 
núma choxü̃ mucümaã nixĩ i wüxigu 
tüxü̃ tangugüxü̃. 17 Rü ngẽma mugü ga 
Muĩsé ümatüxü̃ i nagu pexĩxü̃, rü 
nhanagürü: 
“Ngẽxguma taxre i duü̃xü̃gü rü 
wüxitama i orexü̃ jaxugügu, rü 
ngẽmawa ãẽ̱xgacü nüxü̃ nacua̱x na 
aixcuma jiĩxü̃ i ngẽma nüxü̃ jaxugüexü̃”, 
nhanagürü. 18 Rü dücax, chama nixĩ i 
wüxi i chauchigaxü̃ chixuxü̃ rü 
Chaunatü ga núma choxü̃ mucü nixĩ ja 
naĩ. ¿Rü tü̱xcüü̃ tama choxü̃́ 
pejaxõgüchaü̃ i nhu̱xmax? —nhanagürü. 
19 Rü jexguma ga nümagü rü nüxna 
nacagüe rü nhanagürügü: —¿Ngexcü ja 
jima Cunatü? —nhanagürügü. Rü 
JUÃ́Ũ 8 
O Novo Testamento na língua ticuna do Brasil, 2da ed. ©2009, Liga Bíblica
254 
Ngechuchu nanangãxü̃ rü nhanagürü: 
—Choxü̃ rü tama pecua̱x rü Chaunatüxü̃ 
rü ta tama pecua̱x. Rü ngẽxguma chi 
choxü̃ pecua̱xgügu rü Chaunatüxü̃ rü 
chi ta pecua̱xgü —nhanagürü. 20 Rü 
jema orexü̃ nixu ga Ngechuchu ga 
jexguma nangu̱xẽẽtaegu ga tupauca ga 
taxü̃newa naxü̃tawa ga jema nachica ga 
ngextá duü̃xü̃gü tupaucana dĩẽru ngĩxü̃ 
íxãgüxü̃wa. Notürü taxuü̃ma 
Ngechuchuxü̃ nijauxgü, jerü taũta nawa 
nangu ga jema ngunexü̃ ga nagu 
jajauxgüãxü̃. 
 
Ngechuchu rü Parichéugümaã nüxü̃ 
nixu rü ngextá nüma ínaxũxü̃wa rü 
taxucürüwa ngẽ́ma naxĩ 
21 Rü Ngechuchu rü wenaxãrü namaã 
nüxü̃ nixu, rü nhanagürü: —Chama rü tá 
pexna chixũ i núma, rü pema rü tá 
chauxca̱x pedaugü, notürü tá perü 
pecadugu pejue. Rü ngextá íchaxũxü̃wa 
rü taxucürüwama ngẽ́ma pexĩ 
—nhanagürü. 22 Rü jexguma ga jema 
Judéugü rü nhanagürügü: —¿E̱xna nügü 
tátama nima̱x rü ngẽmaca̱x tamaã nüxü̃ 
jaxuxü̃ na taxucürüwama ngẽ́ma ixĩxü̃ i 
ngẽma ínaxũxü̃wa? —nhanagürügü. 
23 Rü Ngechuchu nhanagürü nüxü̃: 
—Pema rü nhama i naãnecü̱̃ã̱x i 
duü̃xü̃gü peixĩgü, notürü i chama rü 
dauxü̃guxü̃ i naãnewa ne chaxũ. Pema rü 
nhama i naãneãrü duü̃xü̃gü peixĩgü 
notürü i chama rü tama nhama i 
naãnecü̱̃ã̱x chixĩ. 24 —Rü ngẽmaca̱x 
pemaã nüxü̃ chixu rü tá perü pecadugu 
pejue. Erü ngẽxguma tama choxü̃́ 
pejaxõgügu na chama chiĩxü̃ ja Cristu, rü 
perü pecadugu tá pejue —nhanagürü. 
25 Rü jexguma nüxna nacagüe, rü 
nhanagürügü: —¿Notürü texé cuixĩ i 
cumax? —nhanagürügü. Rü Ngechuchu 
nanangãxü̃, rü nhanagürü: —Marü 
noxritama pemaã nüxü̃ chixu na texé 
chiĩxü̃. 26 —Rü chama rü choxü̃́ 
nangẽxma i muxü̃ma i ṯacü i chamatama 
pexü̃ changúexẽẽchaü̃xü̃ rü ṯacüca̱x 
pexna na chac̱axü̃, notürü tãũxü̃táma 
chanaxü i ngẽma. Erü jima Chaunatü ga 
núma choxü̃ mucü chamaã nüxü̃ ixuxü̃ i 
orexicatama nixĩ i nhama i 
naãnecü̱̃ã̱xgümaã nüxü̃ chixuxü̃. Rü 
guxü̃ma i ngẽma nüxü̃ jaxuxü̃ ja 
Chaunatü, rü aixcuma nixĩ —nhanagürü. 
27 Notürü nümagü rü tama nüxü̃ 
nacua̱xgüéga ga Nanatü ja Tupanachiga 
na jiĩxü̃ na jema nhaxü̃ ga Ngechuchu. 
28 Rü jemaca̱x ga Ngechuchu rü 
nhanagürü nüxü̃: —Chama nixĩ i Tupana 
Nane i duü̃xü̃xü̃ chiĩxü̃. Rü jixcüra 
ngẽxguma curuchawa choxü̃ 
peipotagügu, rü tá nüxü̃ peicua̱xãchitanü 
na Cristu na chiĩxü̃. Rü tá nüxü̃ pecua̱x 
na taxuü̃ma chauechamatama chaxüxü̃. 
Rü ngẽma Chaunatü chamaã nüxü̃ 
ixuxü̃xĩcatama nixĩ i pemaã nüxü̃ 
chixuxü̃. 29 —Jima núma choxü̃ mucü ja 
Chaunatü rü chauxü̃tawa nangẽxma. Rü 
taguma choxna nixũgachi, erü chama rü 
guxü̃guma chanaxü i ngẽma norü 
ngúchaü̃ ixĩxü̃ —nhanagürü. 30 Rü 
jexguma jema nhaxgu ga Ngechuchu rü 
muxü̃ma ga duü̃xü̃gü nüxü̃́ najaxõgü. 
 
Jíxema Tupanaxãcügü ixĩgüxechiga, 
rü jíxema pecadutüü̃wa 
ngẽxmagüxechiga 
31 Rü jexguma ga Ngechuchu rü 
nhanagürü nüxü̃ ga jema Judéugüarü 
ãẽ̱xgacügü ga nüxü̃́ jaxõgüxü̃: 
JUÃ́Ũ 8 
O Novo Testamento na língua ticuna do Brasil, 2da ed. ©2009, Liga Bíblica
255 
—Ngẽxguma pema meãma 
pejaxõgüechagu i ngẽma pemaã nüxü̃ 
chixuxü̃, rü aixcumaxü̃chi tá chorü 
ngúexü̃gü peixĩgü. 32 —Rü tá nüxü̃ 
pecua̱x i ore i aixcuma ixĩxü̃. Rü ngẽma 
ore tá pexü̃ ínanguxü̃xẽẽ —nhanagürü. 
33 Rü nümagü rü Ngechuchuxü̃ 
nangãxü̃gü, rü nhanagürügü: —Toma rü 
nuxcümaxü̃cü ga torü o̱xi ga Abrã́ũtaa 
tixĩgü rü taguma texéme̱xẽwa 
tangẽxmagü. ¿Nhuxãcü chĩãrü i cumax 
rü tá ítanguxü̃xü̃, nhacuxü̃? 
—nhanagürügü. 34 Rü Ngechuchu 
nhanagürü nüxü̃: —Aixcuma pemaã 
nüxü̃ chixu rü guxãma ja pecaduã́xẽ rü 
pecadutüü̃wa tangẽxmagü. 35 —Wüxi i 
coriarü duü̃xü̃mare rü tama norü 
coripatacü̱̃ã̱x nixĩ. Notürü wüxi i cori 
nane rü guxü̃guma nanatü nane nixĩ. 
36 —Chama rü Tupana Nane chixĩ. Rü 
ngẽxguma chi chama pecaduna pexü̃ 
íchanguü̃xẽẽgu, rü aixcuma tá nüxna 
ípenguü̃. 37 —Marü nüxü̃ chacua̱x na 
Abrã́ũtaa peixĩgüxü̃ i pemax. Notürü 
choxü̃ peima̱xgüchaü̃ erü tama aixcuma 
choxü̃́ pejaxõgü i ngẽma ore i pemaã 
nüxü̃ chixuxü̃. 38 —Chama rü jema 
Chaunatü choxü̃ wéxü̃ nixĩ i pemaã nüxü̃ 
chixuxü̃. Notürü pema rü penaxü i 
ngẽma penatü pemaã nüxü̃ ixuxü̃ 
—nhanagürü ga Ngechuchu. 39 Rü 
nümagü rü Ngechuchuxü̃ nangãxü̃ rü 
nhanagürügü: —Torü o̱xi nixĩ ga Abrã́ũ 
—nhanagürügü. Notürü Ngechuchu 
nanangãxü̃ rü nhanagürü nüxü̃: 
—Ngẽxguma chi aixcuma Abrã́ũtaa 
peixĩgügu rü chi Abrã́ũ üxü̃rüü̃ penaxü. 
40 —Notürü woo pemaã nüxü̃ chixu i ore 
i aixcuma ixĩxü̃ ga Chaunatü ga Tupana 
choxü̃ ngu̱xẽẽxü̃, rü pema rü choxü̃ 
peima̱xgüchaü̃. Notürü ga Abrã́ũ rü 
taguma jemaãcü nanaxü. 41 —Pema rü 
penaxü i penatügücümatama 
—nhanagürü. Rü jexguma ga nümagü rü 
nhanagürügü: —Toma rü tama 
tangürüwaü̃gümare, rü toxü̃́ nangẽxma ja 
wüxitama ja tonatü. Rü jima nixĩ ja 
Tupana —nhanagürügü. 42 Rü 
Ngechuchu nanangãxü̃, rü nhanagürü 
nüxü̃: —Ngẽxguma chi aixcuma Tupana 
jixĩgu ja penatü rü choxü̃ chi pengechaü̃, 
erü chama rü Tupanaxü̃tawa nixĩ i ne 
chaxũxü̃, rü ngẽmaca̱x chanuxma. Rü 
tama chauechamatama núma chaxũ, 
notürü núma chaxũ jerü Chaunatü ja 
Tupana núma choxü̃ namu. 43 —¿Tü̱xcüü̃ 
tama nüxü̃ pecua̱xéga i ngẽma pemaã 
nüxü̃ chixuxü̃? Pexü̃́ naguxcha erü 
woetama tama iperüxĩnüẽchaü̃ i ngẽma 
pemaã nüxü̃ chixuxü̃ i ore. 44 —Penatü rü 
Chataná nixĩ rü pema rü naxãcügü 
peixĩgü. Rü ngẽmaca̱x penaxü i ngẽma 
nüma pexü̃́ nanaxwa̱xexü̃. Rü ngẽma 
Chataná rü noxriarü ügügumama wüxi i 
máẽtaxü̃ nixĩ. Rü taguma ore i 
aixcumaxü̃gu narüxĩnü rü taguma ore i 
aixcumaxü̃ nixu. Rü ngẽxguma jadexagu 
rü doraxü̃xĩcatama nixu, erü nüma rü 
wüxi i dorata̱xáxü̃ nixĩ. Rü guxü̃ma i 
dorata̱xáxü̃natü nixĩ. 45 —Notürü i pema 
rü tama choxü̃́ pejaxõgüchaü̃ erü ore i 
aixcumaxü̃ chixu. 46 —¿Texé ja petanüwa 
choxü̃ dauxe na pecadu chaxüxü̃? Rü 
nhu̱xma na nüxü̃ chixuxü̃ i ore i aixcuma 
ixĩxü̃, rü ¿tü̱xcüü̃ tama choxü̃́ pejaxõgü? 
47 —Texé ja Tupanaãrü duü̃xü̃ ixĩxẽ rü 
itarüxĩnü i Tupanaãrü ore. Notürü i pema 
rü tama Tupanaãrü duü̃xü̃gü peixĩgü, rü 
ngẽmaca̱x nixĩ i tama iperüxĩnüẽchaü̃xü̃ i 
Tupanaãrü ore —nhanagürü. 
JUÃ́Ũ 8 
O Novo Testamento na língua ticuna do Brasil, 2da ed. ©2009, Liga Bíblica
256 
 
Taũta nango̱xgu ga Abrã́ũ rü 
 
Cristu rü marü najexma 
48 Rü jexguma ga jema Judéugüarü 
ãẽ̱xgacügü rü nhanagürügü nüxü̃: —Rü 
aixcuma nixĩ ga jema torü ore ga 
jexguma nhatagügügu: 
“Cuma rü wüxi i Chamáriacü̱̃ã̱x cuixĩ, 
rü ṉg̱oxo cuwa nangẽxma”, nhatagügügu 
—nhanagürügü. 49 Rü Ngechuchu 
nanangãxü̃, rü nhanagürü nüxü̃: —Chawa 
rü nataxuma i ṉg̱oxo. Rü ngẽma chaxüxü̃ 
nixĩ na Chaunatüxü̃ chicua̱xüü̃xü̃, notürü 
i pema rü chixri chauchiga peidexagü. 
50 —Chama rü tama naxca̱x chadau na 
texé choxü̃ icua̱xüü̃güxü̃ca̱x. Notürü 
Tupana nixĩ ja naxwa̱xecü na duü̃xü̃gü 
choxü̃ icua̱xüü̃güxü̃. Rü nüma tá 
nanapocue i ngẽma chauchi aiexü̃. 
51 —Aixcuma pemaã nüxü̃ chixu, rü texé 
ja naga ĩnüxẽ i ngẽma tümamaã nüxü̃ 
chixuxü̃ rü guxü̃gutáma tamaxẽcha 
—nhanagürü. 52 Rü jexguma ga jema 
Judéugüarü ãẽ̱xgacügü, rü Ngechuchuxü̃ 
nangãxü̃gü, rü nhanagürügü: —Nhu̱xma 
rü meãxü̃chima nüxü̃ tacua̱x na cuwa 
nangẽxmaxü̃ i wüxi i ṉg̱oxo. Jerü ga 
Abrã́ũ rü guxü̃ma ga nuxcümaxü̃güxü̃ ga 
Tupanaãrü orearü uruü̃gü rü najue. 
Notürü cuma rü nhu̱xma tomaã nüxü̃ 
cuixu rü texé ja naga ĩnüxẽ i ngẽma curü 
ore rü guxü̃gutáma tamaxẽcha 
—nhacurügü. 53 —¿E̱xna cuma rü tórü o̱xi 
ga Abrã́ũãrü jexera cuixĩ? Jerü nüma rü 
naju rü guxü̃ma ga nuxcümaxü̃güxü̃ ga 
Tupanaãrü orearü uruü̃gü rü ta najue. 
¿Rü cugüca̱x rü texé cuixĩ? 
—nhanagürügü. 54 Rü Ngechuchu 
nanangãxü̃, rü nhanagürü nüxü̃: —Ega 
chaugü chitama chicua̱xüü̃gu rü ngẽma 
rü taxuwama name. Notürü jima choxü̃ 
icua̱xüü̃cü rü Chaunatü nixĩ. Rü jima 
Chaunatütama nixĩ ja perü Tupana ixĩcü 
—nhapegücü nüxü̃. 55 —Notürü i pema rü 
tama aixcuma nüxü̃ pecua̱x ja Chaunatü 
ja Tupana. Notürü i chama rü ngẽmáãcü 
nüxü̃ chacua̱x. Rü ngẽxguma chi: 
“Tama nüxü̃ chacua̱x”, nhachaxgu, rü 
pexrüü̃ chi wüxi i dorata̱xáxü̃ chixĩ. 
Notürü i chama rü aixcumaxü̃chima 
nüxü̃ chacua̱x ja Chaunatü ja Tupana, 
rü naga chaxĩnü i guxü̃ma i norü ore i 
chamaã nüxü̃ jaxuxü̃. 56 —Perü o̱xi ga 
Abrã́ũ rü nataãẽ jerü aixcuma najaxõ rü 
tá na íchanguxü̃ i nhama i naãnewa. Rü 
jemaxü̃ nacua̱x rü jemaca̱x nataãẽ 
—nhanagürü ga Ngechuchu. 57 Rü 
jexguma ga jema Judéugüarü 
ãẽ̱xgacügü rü Ngechuchuxü̃ nangãxü̃gü, 
rü nhanagürügü: —Cuma rü taũta 50 ja 
taunecü cuxü̃́ nangẽxma. ¿Nhuxãcü 
Abrã́ũxü̃ cudau ga taũta cungo̱xgux ga 
jexguma? —nhanagürügü. 58 Rü 
Ngechuchu nanangãxü̃ rü nhanagürü 
nüxü̃: —Aixcuma pemaã nüxü̃ chixu rü 
taũta Abrã́ũ ngo̱xgu rü chama rü marü 
chajexma —nhanagürü. 59 Rü jexguma 
ga nümagü rü nutane nanajauxgü na 
gumamaã ínamuxũchigüãxü̃ca̱x. Notürü 
ga Ngechuchu rü naxchaxwa inicu̱x. Rü 
jemaãcü ínaxũxü̃ nawa ga guma 
tupauca ga taxü̃ne. 
 
Ngechuchu nanamexẽẽ ga wüxi ga 
jatü ga norü bucüma ngexetücü 
 
9
  
1 Rü jexguma namagu tomaã 
jaxũxgu ga Ngechuchu, rü jéma 
nüxü̃ nadau ga wüxi ga jatü ga 
woetama norü bucüma ngexetücü. 2 Rü 
toma ga norü ngúexü̃gü rü nüxna 
JUÃ́Ũ 8 
,  
9 
O Novo Testamento na língua ticuna do Brasil, 2da ed. ©2009, Liga Bíblica
257 
tacagü, rü nhatarügügü: —Pa 
Ngúexẽẽruü̃x, ¿Tü̱xcüü̃ ngexetücüma 
nabu ja daa jatü? ¿E̱xna nanatü rü 
naẽãrü pecadugagu rü e̱xna norü 
pecadugagutama? —nhatarügügü. 3 Rü 
Ngechuchu toxü̃ nangãxü̃, rü nhanagürü 
toxü̃: —Tama norü pecadugagu rü tama 
i nanatü rü naẽãrü pecadugagu nixĩ i 
ngẽmaãcü nabuxü̃. Notürü ngẽmaãcü 
nabu na nawa nüxü̃ pedauxü̃ca̱x na 
nhuxãcü Tupana tüxü̃ na rümexẽẽxü̃. 
4 —Rü nhama rü ta nangune rü name 
nixĩ na paxama na naxüxü̃ i ngẽma 
puracü ja Chaunatü ga núma choxü̃ 
mucü tüxna ãxü̃. Erü paxa tá nachüta rü 
ngẽxguma rü taxucürüwama texé tá 
tapuracü. 5 —Rü nhu̱xma na nhama i 
naãnewa changẽxmaxü̃ rü nhama i 
naãneãrü ngóonexẽẽruü̃ chixĩ 
—nhanagürü. 6 Rü jexguma jema 
nhaxguwena rü Ngechuchu 
waixü̃müãnewa nacuaxi. Rü jema 
waixü̃mü ga iwaixü̃maã nanachaxetü ga 
guma jatü ga ngexetücü. 7 Rü jexguma 
guma ngexetücüxü̃ nhanagürü: 
—¡Dexámaã cugü jajauxetü i Chiruéarü 
puchuwa! —nhanagürü. Rü ngẽma 
naẽ́ga rü “Tüxü̃ muxü̃”, nhaxü̃chiga nixĩ. 
Rü jéma naxũ ga guma ngexetücü rü 
nügü dexámaã najauxetü. Rü jexguma 
nataegugu rü marü nidauchixetü. 8 Rü 
jexguma ga jema duü̃xü̃gü ga guma 
ngexetücüpataarü ngaicamagu pegüxü̃ 
rü jema duü̃xü̃gü ga ü̃paacü nüxü̃ 
daugüxü̃ ga na nangexetüxü̃, rü 
nhanagürügü: —¿Taux e̱xna i nhaã jiĩxü̃ 
ga jema jatü ga ngexetüchiréxü̃ ga 
duü̃xü̃güxü̃ dĩẽruca̱x ca̱a̱xü̃xü̃? 
—nhanagürügü. 9 Rü nümaxü̃ rü 
nhanagürügü: —Ngẽmáãcü nüma nixĩ 
—nhanagürügü. Rü togü rü 
nhanagürügü: —Tama nixĩ i jima jiĩxü̃, 
notürü nanangẽxgumaraü̃xü̃chi 
—nhanagürügü. Notürü nümatama ga 
guma jatü ga ngexetüchirécü, rü 
nhanagürü: —Ngẽmáãcü chama chixĩ 
—nhanagürü. 10 Rü jexguma ga jema 
duü̃xü̃gü rü nüxna nacagü rü 
nhanagürügü: —¿Rü nhuxãcü nixĩ i 
marü cuidauchixü̃ i nhu̱xmax? 
—nhanagürügü. 11 Rü nüma nanangãxü̃ 
rü nhanagürü: —Jima jatü ja 
Ngechuchugu ãẽ́gacü rü jima 
waixü̃müãnewa nacuaxi. Rü jema 
waixü̃mü ga iwaixü̃maã choxü̃ 
nachaxetü. Rü nhanagürü choxü̃: 
“¡Jéa Chiruéarü puchuwa naxũ rü 
ngẽ́ma dexámaã cugü jajauxetü!” 
nhanagürü choxü̃. Rü jéma chaxũ, rü 
jexguma dexámaã chaugü chajauxetügu 
rü chidauchi —nhanagürü ga guma jatü. 
12 Rü jexguma nüxna nacagüe, rü 
nhanagürügü: —¿Ngextá nangẽxmaxü̃ i 
nhu̱xma ja jima jatü ja cuxü̃ 
rümexẽẽcü? —nhanagürügü. Rü nüma 
ga guma jatü ga ngexetüchirécü rü 
nhanagürü: —Tama nüxü̃ chacua̱x 
—nhanagürü. 
 
Parichéugü rü guma ngexetücü ga 
Ngechuchu namexẽẽcüna nacagüe 
13-14 Notürü jema ngunexü̃ ga 
Ngechuchu nagu namexẽẽxü̃ ga guma 
ngexetücü, rü ngü̃xchigaarü ngunexü̃ 
nixĩ. Rü jemaca̱x ga duü̃xü̃gü rü 
Parichéugüxü̃tawa nanagagü ga guma 
jatü ga ngexetüchirécü. 15 Rü jexguma ga 
jema Parichéugü rü nüxna nacagüe ga 
guma jatü, rü nhanagürügü: —¿Nhuxãcü 
i marü curümexẽtüxü̃ i nhu̱xmax? 
JUÃ́Ũ 9 
O Novo Testamento na língua ticuna do Brasil, 2da ed. ©2009, Liga Bíblica
258 
—nhanagürügü. Rü nüma nanangãxü̃ rü 
nhanagürü: —Waixü̃mü ga 
naxbüxágümaã jawaixẽẽxü̃maã choxü̃ 
nachaxetü ga Ngechuchu, rü nhu̱xmachi 
dexámaã chaugü chajajauxetü, rü 
ngẽmaca̱x marü chidauchi —nhanagürü. 
16 Rü jexguma ga nhuxre ga Parichéugü 
rü nhanagürügü: —Jema jatü ga cuxü̃ 
rümexẽẽxü̃ rü tama Tupanaãrü duü̃xü̃ 
nixĩ, erü tama nanaxaure i ngü̃xchigaarü 
ngunexü̃ —nhanagürügü. Notürü togü 
ga Parichéugü rü nhanagürügü: 
—¿Nhuxãcü nanaxü i ngẽma cua̱xruü̃ i 
mexü̃ i taxü̃ ega wüxi i pecaduã́xü̃ 
jixĩxgux? —nhanagürügü. Rü jemaãcü 
nügü nitoje ga nagu naxĩnüẽxü̃wa ga 
jema Parichéugü. 17 Rü wena nüxna 
nacagüe ga guma jatü ga 
ngexetüchirécü, rü nhanagürügü: 
—¿Notürü cuma rü nhuxũ nhacuxü̃ 
nachiga i ngẽma jatü ga cuxü̃ 
rümexẽẽxü̃? —nhanagürügü. Rü nüma 
nanangãxü̃, rü nhanagürü: —Chauxca̱x 
rü wüxi i Tupanaãrü orearü uruü̃ nixĩ 
—nhanagürü. 18 Notürü ga jema 
Judéugüarü ãẽ̱xgacügü rü tama nüxü̃́ 
najaxõgüchaü̃ ga nüma na jiĩxü̃ ga na 
nangexetüchiréxü̃ ga noxrix, rü nhu̱xma 
rü marü na jadauchixü̃. Rü jemaca̱x ga 
jema ãẽ̱xgacügü rü tümaca̱x nangemagü 
ga nanatü rü naẽ ga guma jatü ga 
rümexẽtücü. 19 Rü tüxna nacagü, rü 
nhanagürügü: —¿Daa jiĩxü̃ ga guma 
pene ga nüxü̃ peixucü ga woetama 
ngexetüãcü bucü? ¿Nhuxãcü i nhu̱xma i 
jadauchixü̃? —nhanagürügü. 20 Rü 
nanatü rü naẽ tanangãxü̃gü rü 
nhatarügügü: —Ngẽmáãcü nüxü̃ tacua̱x 
rü daa nixĩ ja tone ga ngexetüãcüma 
buchirécü. 21 Notürü tama nüxü̃ tacua̱x 
ga nhuxãcü na jadauchixü̃ i nhu̱xmax. 
Rü tama nüxü̃ tacua̱x ga texé na 
namexẽtüxẽẽxü̃. ¡Ẽcü nüxnatama 
pecagü! Erü nüma rü marü naja, rü 
nümatama pemaã nüxü̃ na jaxuxü̃ca̱x 
—nhatarügügü. 22 Rü jema nhatarügügü 
ga nanatü rü naẽ, jerü tamuü̃ẽ. Jerü ga 
Judéugüarü ãẽ̱xgacügü rü marü 
nügümaã nanamexẽẽgü na tüxü̃ 
ínata̱xüchigüxü̃ca̱x ga 
ngutaque̱xepataü̃wa ga texé ga 
Ngechuchuaxü̃́ jaxṍxẽ na Cristu jiĩxü̃. 
23 Rü jemaca̱x nixĩ ga nanatü rü naẽ ga 
nhatagügüxü̃: “¡Ẽcü, nüxnatama pecagü! 
Erü nüma rü marü naja rü nümatama 
pemaã nüxü̃ na jaxuxü̃ca̱x”, 
nhatagügüxü̃. 24 Rü jexguma ga jema 
Judéugüarü ãẽ̱xgacügü rü wenaxãrü 
naxca̱x nacagü ga guma ngexetüchirécü. 
Rü nhanagürügü nüxü̃: —Rü nhu̱xma 
tanaxwa̱xe i Tupanape̱xewa rü aixcuma 
tomaã nüxü̃ cuixu na texé cuxü̃ 
rümexẽẽxü̃. Erü toma rü meãma nüxü̃ 
tacua̱x i ngẽma Ngechuchu rü wüxi i 
pecaduã́xü̃ na jiĩxü̃ —nhanagürügü. 25 Rü 
nüma nanangãxü̃ rü nhanagürü nüxü̃: 
—Chama rü tama nüxü̃ chacua̱x ega 
wüxi i pecaduã́xü̃ jixĩgu rü e̱xna tama. 
Rü ngẽma nüxü̃ chacuáxü̃ nixĩ ga na 
changexetüchiréxü̃ ga noxrix rü nhu̱xma 
rü na chidauchixü̃ —nhanagürü. 26 Rü 
wenaxãrü nüxna nacagüe, rü 
nhanagürügü: —¿Rü ṯacü nixĩ ga cumaã 
naxüxü̃? ¿Rü nhuxãcü ga naxüãxü̃ ga 
cuxü̃ na jadauchixetüxẽẽxü̃? 
—nhanagürügü. 27 Rü nanangãxü̃ rü 
nhanagürü nüxü̃: —Marü pemaã nüxü̃ 
chixu, rü tama choxü̃́ iperüxĩnüẽchaü̃. 
¿Tü̱xcüü̃ penaxwa̱xe na wena pemaã 
nüxü̃ chixuxü̃? ¿E̱xna pema rü ta nüxü̃́ 
JUÃ́Ũ 9 
O Novo Testamento na língua ticuna do Brasil, 2da ed. ©2009, Liga Bíblica
259 
pejaxõgüchaü̃? —nhanagürü. 28 Rü 
jexguma rü guma jatümaã chixexü̃ 
nixugüe, rü nhanagürügü: —Cumaẽrü 
nixĩ i nüxü̃́ cujaxõxü̃ i ngẽma jatü, 
notürü i toma rü Muĩséarü oreaxü̃́ nixĩ i 
tajaxõgüxü̃. 29 —Toma rü nüxü̃ tacua̱x ga 
Tupana rü aixcuma Muĩsémaã na 
jadexaxü̃, notürü ngẽma Ngechuchu rü 
tama nüxü̃ tacua̱x na ngextá na ne 
naxũxü̃ —nhanagürügü. 30 Rü guma jatü 
nanangãxü̃, rü nhanagürü nüxü̃: 
—¿Nhuxãcü nixĩ i ngẽma? Nüma rü 
marü choxü̃ narümexẽtüxẽẽ, notürü 
¿nhuxãcü i pema i tama nüxü̃ pecuáxü̃ 
na ngextá ne naxũxü̃? 31 —Rü guxãma i 
jixema rü meãma nüxü̃ tacua̱x rü 
Tupana tama nüxü̃ naxĩnü i 
pecaduã̱xgüxü̃ãrü jumuxẽ. Notürü 
Tupana rü tüxü̃́ nüxü̃ naxĩnü i tümaãrü 
jumuxẽ ja jíxema nüxü̃ icua̱xüü̃güxe rü 
naxǘxe i Tupanaãrü ngúchaü̃. 
32 —Taguma nhuxgu nüxü̃ taxĩnüchiga i 
wüxi i jatü na jadauchixẽẽãxü̃ i wüxi i 
duü̃xü̃ i norü bucüma ngexetüxü̃. 33 —Rü 
ngẽxguma chi tama Tupana núma 
namu̱xgux ja daa jatü ja choxü̃ 
rümexẽẽcü, rü taxuacü chima mexü̃ 
naxü —nhanagürü ga guma jatü ga 
ngexetüchirécü. 34 Rü jexguma ga jema 
Judéugüarü ãẽ̱xgacügü, rü nhanagürügü 
nüxü̃: —Cuma na pecadugu na cubuxü̃, 
¿rü nhuxãcü cunaxwa̱xe na toxü̃ 
cungúexẽẽchaü̃xü̃? —nhanagürügü. Rü 
nhu̱xmachi ínanata̱xüchigü ga 
ngutaque̱xepataü̃wa. 
 
Duü̃xü̃gü i tama jaxõgüxü̃ rü 
ngexetüxü̃rüü̃ nixĩgü 
35 Rü Ngechuchu rü nüxü̃ nacuáchiga ga 
na ínata̱xüchigüãxü̃ ga guma 
ngexetüchirécü. Rü jexguma nüxü̃ 
nada̱xgu, rü nhanagürü nüxü̃: —¿Nüxü̃́ 
cujaxõxü̃ ja Tupana Nane ja duü̃xü̃xü̃ 
ixĩcü? —nhanagürü. 36 Rü jexguma ga 
nüma rü Ngechuchuxü̃ nangãxü̃ rü 
nhanagürü: —Pa Corix, ¡chamaã nüxü̃ ixu 
na texe jiĩxü̃ na nüxü̃́ chajaxõxü̃ca̱x! 
—nhanagürü. 37 Rü Ngechuchu 
nanangãxü̃, rü nhanagürü: —Marü nüxü̃ 
cudau ja Tupana Nane. Rü chamatama 
nixĩ i cumaã na íchidexaxü̃ chiĩxü̃ 
—nhanagürü. 38 Rü jexguma ga guma jatü 
ga ngexetüchirécü rü Ngechuchupe̱xegu 
nacaxã́pü̱xü, rü nüxü̃ nicua̱xüü̃, rü 
nhanagürü nüxü̃: —Ngẽmáãcü cuxü̃́ 
chajaxõ, Pa Corix —nhanagürü. 39 Rü 
jexguma ga Ngechuchu rü nhanagürü: 
—Rü nhama i naãnewa chaxũ na 
chajadexechixü̃ca̱x i chorü duü̃xü̃gü nüxna 
i ngẽma duü̃xü̃gü i tama choxrü ixĩgüxü̃. 
Rü nuã chaxũ na chanameẽxẽẽxü̃ca̱x i 
ngẽma duü̃xü̃gü i noxri tama Tupanaxü̃ 
cua̱xgüxü̃. Rü ngẽxgumarüü̃ ta núma 
chaxũ na duü̃xü̃gü i tama choxü̃ 
cua̱xgüchaü̃xü̃xü̃ chanawéxü̃ na duü̃xü̃gü i 
ngexetüxü̃rüü̃ na jixĩgüxü̃, erü tama choxü̃́ 
najaxõgüchaü̃ —nhanagürü. 40 Rü nhuxre 
ga Parichéugü ga jéma Ngechuchumaã 
jexmagüxü̃, rü jexguma jema orexü̃ 
naxĩnüẽgu, rü Ngechuchuna nacagü, rü 
nhanagürügü: —¿E̱xna toma rü ta tama 
Tupanaxü̃ tacua̱xgü nhacuxü̃? 
—nhanagürügü. 41 Rü Ngechuchu 
nanangãxü̃ rü nhanagürü nüxü̃: 
—Ngẽxguma chi tama aixcuma Tupanaxü̃ 
pecua̱xgügu rü tau chima pegagu nixĩ na 
pepecaduã̱xgüxü̃. Notürü ngẽma na pegü 
peixuxü̃ na Tupanaxü̃ pecuáxü̃ rü 
ngẽmaca̱x pegagutama nixĩ na 
pepecaduã̱xgüxü̃ i nhu̱xmax —nhanagürü. 
JUÃ́Ũ 9 
O Novo Testamento na língua ticuna do Brasil, 2da ed. ©2009, Liga Bíblica
260 
 
Carnerugüarü daruü̃ rü 
 
norü carnerugü 
 
10
  
1 Rü jexguma ga Ngechuchu rü 
nhanagürü: —Rü aixcuma 
pemaã nüxü̃ chixu rü ngẽma jatü i tama 
carnerupǘxü̃ãrü ĩã̱xwa ixücuxü̃ rü wüxi 
i ngĩ́ta̱xáxü̃ nixĩ i ngẽma, erü 
ngextámare nixücu. 2 —Notürü ngẽma 
carnerupǘxü̃ãrü ĩã̱xwa meãma ixücuxü̃, 
rü ngẽma nixĩ i norü daruü̃xü̃chi i 
carnerugü. 3 —Rü ngẽma jatü i 
carnerupǘxü̃ãrü ĩã̱xna dauxü̃ rü 
najawãxna i ĩã̱x na jaxücuxü̃ca̱x i 
carnerugüarü daruü̃. Rü nüma i 
carnerugü rü nüxü̃ nacua̱xgü i naga i 
ngẽma norü daruü̃. Rü ngẽma norü 
daruü̃ rü wüxichigü i norü carneru rü 
naẽ́gamaã naxca̱x naca na 
ínamuxü̃ãxü̃ca̱x i naxpǘxü̃wa. 4 —Rü 
ngẽxguma ínamuxü̃ã̱xgu i guxü̃ma i 
norü carnerugü, rü nüma i norü daruü̃ 
rü nape̱xegu nixũchigü. Rü nümagü i 
carnerugü rü nawe narüxĩ, erü nüxü̃ 
nacua̱xgü i naga. 5 —Notürü ngẽxguma 
wüxi i jatü i tama aixcuma norü daruü̃ 
ixĩxü̃, rü tama nawe narüxĩ i ngẽma 
carnerugü. Rü nüxna naxĩgü, erü tama 
nüxü̃ nacua̱xgü i naga i ngẽma tama 
norü daruü̃ ixĩxü̃ —nhanagürü ga 
Ngechuchu. 6 Rü Ngechuchu rü 
duü̃xü̃gümaã nüxü̃ nixu ga jema ore ga 
cua̱xruü̃, notürü ga nümagü rü tama 
nüxü̃ nacua̱xgüéga ga ṯacüchiga na 
jiĩxü̃. 
 
Ngechuchu rü carneruarü 
daruü̃ ja mecü nixĩ 
7 Rü jexguma ga Ngechuchu rü 
wenaxãrü nhanagürü nüxü̃: —Aixcuma 
pemaã nüxü̃ chixu rü chama nixĩ i 
carnerupǘxü̃ãrü ĩã̱x i nawa jachocuxü̃xü̃ 
i carnerugü. 8 Guxü̃ma ga jema 
chauxü̃pa núma ĩxü̃ rü ngĩ́ta̱a̱xgüxü̃ rü 
máẽtagüxü̃ nixĩgü. Notürü jema 
carnerugü rü tama naga naxĩnüẽ. 
9 Chama nixĩ i ĩã̱x. Rü texé ja chawa 
ixücuxe rü tá tamaxü̃. Rü meãma tá 
tüxü̃ naxüpetü ngẽxgumarüü̃ i wüxi i 
carneru i naxpǘxü̃gu ücuxü̃ rü 
íxũxũxü̃xü̃ rü nüxü̃ ijaṉg̱aucü ja mecü ja 
maxẽ. 10 Ngẽma ngĩ́ta̱xáxü̃ rü núma 
naxũ na jangĩ́xü̃ca̱x rü namáẽtaxü̃ca̱x rü 
nachixexẽẽãxü̃ca̱x. Rü 
ngẽmaca̱xicatama núma naxũ. Notürü i 
chama rü núma chaxũ na 
chanamaxẽxẽẽxü̃ca̱x i duü̃xü̃gü rü na 
aixcuma nüxü̃́ nangẽxmaxü̃ca̱x i maxü̃ i 
taguma gúxü̃. 11 Chama nixĩ i carneruarü 
daruü̃ ja mecü chiĩxü̃. Erü wüxi i 
carneruarü daruü̃ ja mecü rü norü 
carnerugüxü̃ ínapoxü̃ rü nhu̱xmata 
naxca̱x naju̱x. 12 Notürü ngẽma 
dĩẽruca̱xmare puracüxü̃, rü ega 
ngẽxguma aixü̃ nada̱xgux rü 
carnerugüna ngẽ́ma ninha. Rü 
ngẽmaãcü nanaxü erü tama aixcuma 
norü daruü̃ nixĩ i nümax, rü tama noxrü 
nixĩ i ngẽma carnerugü. Rü ngẽma ai rü 
carnerugüxü̃ ínajauxü̃ rü ngẽxma tüxü̃ 
naxüanexẽẽmare. 13 Rü ngẽma jatü rü 
ninha, erü norü dĩẽruca̱xicatama ngẽ́ma 
napuracü. Rü tama aixcuma 
carnerugügu narüxĩnü. 14-15 Chama nixĩ i 
carnerugüarü daruü̃ ja mecü chiĩxü̃. Rü 
ngẽxgumarüü̃ ja Chaunatü na choxü̃ 
nacuáxü̃ rü chama rü Chaunatüxü̃ na 
chacuáxü̃, rü ngẽxgumarüü̃ ta nüxü̃ 
chacua̱x i chorü carnerugü, rü nümagü 
rü choxü̃ nacua̱xgü. Rü chama rü 
JUÃ́Ũ 10 
O Novo Testamento na língua ticuna do Brasil, 2da ed. ©2009, Liga Bíblica
261 
naxca̱x chaju i chorü carnerugü. 16 Rü 
choxü̃́ nangẽxmagü ta i togü i carnerugü 
i tama nhaã naxpǘxü̃wa ngẽxmagüxü̃. 
Rü ngẽmagü rü tá ta nuã chanagagü, rü 
tá chauga naxĩnüẽ. Rü wüxitücumü 
tátama nixĩ rü chama tátama nixĩ i norü 
daruü̃ chiĩxü̃. 17 Chaunatü rü choxü̃ 
nangechaü̃, erü chorü carnerugüca̱x 
chaju rü wena táxarü chamaxü̃. 
18 Taxúema choxü̃ tajuxẽẽ, notürü 
chamatama chorü ngúchaü̃maãtama 
ichanaxã i chorü maxü̃. Erü cha̱xme̱xwa 
nangẽxma na ichanaxãxü̃ca̱x, rü wena 
na chanajaxuxü̃ca̱x, jerü jemaãcü choxü̃ 
namu ga Chaunatü —nhanagürü. 19 Rü 
jexguma jema orexü̃ naxĩnüẽgu ga jema 
Judéugüarü ãẽ̱xgacügü rü wenaxãrü 
nügü nitoje ga jema nagu naxĩnüẽxü̃wa. 
20 Rü muxü̃ma ga nümagü rü 
nhanagürügü: —¿Tü̱xcüü̃ nüxü̃́ 
iperüxĩnüẽ i nhaã jatü i ngẽãẽxü̃ i ṉg̱oxo 
nawa ngẽxmaxü̃? —nhanagürügü. 
21 Notürü ga togü rü nhanagürügü: 
—Taxuü̃ma i jatü i ṉg̱oxo nawa 
ngẽxmaxü̃ rü nhaãrüü̃ meã nidexa. 
¿Nhuxãcü i wüxi i jatü i ṉg̱oxo nawa 
ngẽxmaxü̃ rü tüxü̃ narümexẽtüxẽẽ ja 
wüxi ja ngexetüxe? —nhanagürügü. 
 
Judéugüarü Ãẽ̱xgacügü rü 
Ngechuchuxü̃ naxoe 
22 Rü nawa nangu ga jema peta ga 
gucü ga taunecügu norü tupauca ga 
taxü̃neca̱x naxügüxü̃ ga Judéugü na 
nüxna nacua̱xãchigüxü̃ca̱x ga jema 
ngunexü̃ ga nagu janguxü̃ ga guma 
tupauca. Rü nagáuane ga Jerucharéü̃wa 
ga jexguma. 23 Rü guma tupauca ga 
taxü̃newa najexma ga wüxi ga 
chopetüchica ga Charumáũãrü 
Chopetüchicagu ãẽ́gaxü̃. Rü jemagu 
najarüxũũxü̃ ga Ngechuchu. 24 Rü ga 
jema Judéugüarü ãẽ̱xgacügü rü nüxü̃ 
ínachomaẽguãchi, rü nhanagürügü 
nüxü̃: —¿Nhuxguratáta tomaã 
cuixaixcuma na cugü cuixuxü̃ na texé 
na cuiĩxü̃? Ega aixcuma cuma rü Cristu 
cuixĩgu, rü ¡meã noxtacüma tomaã nüxü̃ 
ixu! —nhanagürügü. 25 Rü Ngechuchu 
nanangãxü̃, rü nhanagürü nüxü̃: —Marü 
pemaã nüxü̃ chixu, notürü i pema rü 
tama choxü̃́ pejaxõgü. Guxü̃ma i ṯacü i 
chaxüxü̃ rü Chaunatüarü poramaã nixĩ i 
chanaxüxü̃, rü ngẽmawa meãma pexü̃ 
nüxü̃ chadauxẽẽ na chama rü Cristu na 
chiĩxü̃. 26 —Notürü pema rü tama 
pejaxõgü, erü tama chorü 
carnerugütanüxü̃ peixĩgü. 27 —Chorü 
carnerugü rü nüxü̃ nacua̱x i chauga, rü 
chama rü chorü carnerugüxü̃ chacua̱x, 
rü nüma rü chawe narüxĩ. 28 —Rü 
chama rü nüxna chanaxã i maxü̃ i 
taguma gúxü̃. Rü nümagü rü tagutáma 
inajarütauxe, rü taxúetáma choxna 
tanapuxü̃ i cha̱xme̱xwa. 29 —Rü jíxema 
Chaunatü choxna tüxü̃ mugüxe ja chorü 
carnerugü, rü guxü̃ãrü jexera tixĩ i 
nape̱xewa. Rü taxúema texé nüxna tüxü̃ 
tapuxü̃. 30 —Chaunatü rü chama rü 
wüxitama tixĩgü —nhanagürü. 31 Rü 
jexguma ga jema Judéugüarü 
ãẽ̱xgacügü rü wenaxãrü nutane 
nanajauxgü na gumamaã Ngechuchuxü̃ 
ínamuxũchigüxü̃ca̱x. 32 Notürü ga 
Ngechuchu rü nhanagürü nüxü̃: 
—Pepe̱xewa chanaxü i muxü̃ma i 
mexü̃gü i Chaunatüarü poramaã 
chaxüxü̃. ¿Rü ngẽxü̃rüüxü̃ i ngẽma 
mexü̃ i chaxüxü̃ca̱x nixĩ i choxü̃ 
nutamaã ípemuxũchigüchaü̃xü̃? 
JUÃ́Ũ 10 
O Novo Testamento na língua ticuna do Brasil, 2da ed. ©2009, Liga Bíblica
262 
—nhanagürü. 33 Rü jema Judéugüarü 
ãẽ̱xgacügü rü Ngechuchuxü̃ nangãxü̃gü, 
rü nhanagürügü: —Tama wüxi i puracü 
i mexü̃ca̱x cuxü̃ ítamuxũchigüchaü̃. 
Notürü cuxü̃ ítamuxũchigüchaü̃ erü 
Tupanamaã rü ṯacü cuixugü. Cuma rü 
wüxi i duü̃xü̃mare cuixĩ rü cugü 
Tupanaxü̃ cuixĩxẽẽchaü̃ —nhanagürügü. 
34 Rü nüma ga Ngechuchu rü nhanagürü 
nüxü̃: —Perü mugüpanewa rü 
naxümatü i Tupanaãrü ore i nhaxü̃: 
“Rü pematama nixĩ i tupanagü 
peixĩgüxü̃”, 
nhaxü̃. 35 —Rü ngẽma Tupanaãrü ore i 
ümatüxü̃wa nüxü̃ jaxuxü̃, rü nüxü̃ 
tacua̱x rü taxucürüwama texé 
itajanaxoxẽẽ. Rü ngẽma orewa rü 
Tupana rü nhanagürü: 
“Guxãma ja jíxema texé 
janajauxgüxe i chorü ore rü 
tupanagü tixĩgü”, 
nhanagürü i ngẽma orewa. 36 —Rü 
Tupana choxü̃ najaxu na chanaxüxü̃ca̱x 
i norü puracü, rü jemaca̱x nhama ga 
naãnewa choxü̃ namu. ¿Rü nhuxãcü i 
pema nagu perüxĩnüẽgu rü chixexü̃ 
Tupanamaã chaxüxü̃ i ngẽxguma 
Tupana Nane chixĩ —nhachagu pemaã? 
37 —Rü ngẽxguma chi tama chanaxü̱xgu 
i ngẽma mexü̃ i Chaunatü üxü̃, rü marü 
name ega woo tama choxü̃́ pejaxõgügu. 
38 —Notürü ngẽxguma chanaxü̱xgu i 
ngẽma Chaunatü üxü̃, rü woo tama 
choxü̃́ pejaxõgügu, rü chanaxwa̱xe i 
nüxü̃́ pejaxõgü i ngẽma taxü̃ i mexü̃gü i 
Chaunatüarü poramaã chaxüxü̃. Erü 
ngẽmawa tá nüxü̃ pecua̱x na Chaunatü 
rü chawa nangẽxmaxü̃ rü chama i nawa 
—nhanagürü. 39 Rü wenaxãrü 
Ngechuchuxü̃ nijauxgüchaü̃ ga jema 
Judéugüarü ãẽ̱xgacügü. Notürü nüma 
ga Ngechuchu rü naxchaxwa ninha. 
40 Rü jexguma ga Ngechuchu rü natü ga 
Judã́ũãrü tocutüca̱x tomaã nataegu. Rü 
jema nachica ga Juã́ũ duü̃xü̃güxü̃ 
ü̃paacü nawa íbaiü̃xẽẽxü̃gu tomaã 
narüxã̱ũ̱x. 41 Rü muxü̃ma ga duü̃xü̃gü rü 
Ngechuchuxü̃ ínajadaugü, rü 
nhanagürügü: —Juã́ũ rü taxuü̃ma ga 
taxü̃ ga mexü̃ ga cua̱xruü̃ naxü ga 
Tupanaãrü poramaã. Notürü guxü̃ma ga 
ore ga Juã́ũ tamaã nüxü̃ ixuxü̃ ga nhaã 
jatüchiga rü aixcuma nixĩ 
—nhanagürügü. 42 Rü jema nachicawa 
rü muxü̃ma ga duü̃xü̃gü rü 
Ngechuchuaxü̃́ najaxõgü. 
 
Lázaruarü juxchiga 
 
11
  
1 Najexma ga wüxi ga jatü ga 
iḏaawecü ga Lázarugu ãẽ́gacü. 
Rü nüma rü naẽja̱xgü ga María rü Marta 
rü ĩãne ga Betániãcü̱̃ã̱x nixĩgü. 2 Rü jema 
María ijixĩ ga Cori ga Ngechuchucutügu 
pumara bacü rü nhu̱xmachi ngĩjaemaã 
ínapicutücü. Rü guma Lázaru ga 
iḏaawecü nixĩ ga ngĩẽneẽ. 3 Rü poraãcü 
niḏaawe ga Lázaru. Rü jemaca̱x ga 
naẽja̱xgü, rü Ngechuchuxü̃tawa 
imugagü, rü ngĩgürügügü: “Pa Corix, 
cumücü ja Lázaru ja nüxü̃ cungechaü̃cü 
rü niḏaawe”, ngĩgürügügü. 4 Rü jexguma 
jema orexü̃ naxĩnügu ga Ngechuchu, rü 
nhanagürü: —Ngẽma ḏaawe rü 
tãũxü̃táma jumaã inajacua̱x. Notürü 
niḏaawe na duü̃xü̃gü nüxü̃ 
nadaugüxü̃ca̱x na nhuxãcü naporaxü̃ ja 
Tupana rü nhuxãcü chama i Nane rü ta 
na chaporaxü̃ —nhanagürü. 5 Rü 
Ngechuchu poraãcü María rü Marta rü 
Lázaruxü̃ nangechaü̃. 6 Notürü jexguma 
JUÃ́Ũ 10 
,  
11 
O Novo Testamento na língua ticuna do Brasil, 2da ed. ©2009, Liga Bíblica
263 
nüxü̃ naxĩnügu ga na jaḏaawexü̃ ga 
Lázaru, rü tama paxa ínajadau. Rü taxre 
ga ngunexü̃ãmatama jexma narüxã̱ũ̱x ga 
jema nachica ga nawa najexmaxü̃wa. 
7 Rü jixcama ga jemawena rü toxü̃ 
nhanagürü: —¡Ngĩxã rü wena 
Judéaanewa taxĩ! —nhanagürü. 8 Rü 
toma ga norü ngúexü̃gü rü nhatarügügü 
nüxü̃: —Pa Ngúexẽẽruü̃x, jexwacatama 
nixĩ ga jémacü̱̃ã̱x ga Judéugüarü 
ãẽ̱xgacügü jexma nutamaã cuxü̃ 
ímuxũchigüchaü̃xü̃. ¿Rü tü̱xcüü̃ wena 
ngẽ́ma cuxũxchaü̃ i nhu̱xmax? 
—nhatarügügü. 9 Rü Ngechuchu rü 
tomaã nüxü̃ nixu ga wüxi ga ore na 
nüxü̃ tacua̱xgüxü̃ca̱x na taũta nawa 
nanguxü̃ na najuxü̃ ga nümax. Rü 
nhanagürü toxü̃: —¿Taux e̱xna i wüxi i 
ngunexü̃ rü 12 i ngora nawa ngẽxmaxü̃? 
Ngẽxguma texé ngunecü ixũxgu rü tama 
ṯacümaã itajarünha, erü tümaca̱x 
nangóone. 10 —Notürü ngẽxguma wüxie 
chütacü ixũxgu rü ngẽmáãcü ṯacümaã 
itajarünha, erü tümaca̱x naxẽãne 
—nhanagürü. Rü jemaãcü nanango̱xẽẽ 
na taũta nawa nanguxü̃ na najuxü̃ ga 
nümax. 11 Rü jemawena ga Ngechuchu 
rü nhanagürü toxü̃: —Tamücü ja Lázaru 
rü napemare. Notürü nhu̱xma rü tá 
chajaḇaixãchixẽẽ —nhanagürü. 12 Rü 
jexguma ga toma ga norü ngúexü̃gü rü 
nhatarügügü: —Pa Corix, ega 
napemaregu, rü ngẽmawa nüxü̃ tacua̱x 
na naxca̱x tá jataanexü̃ —nhatarügügü. 
13 Notürü ga Ngechuchu rü nüxü̃ 
nixuxchaü̃chire̱x ga Lázaru ga marü na 
najuxü̃. Notürü ga toma nüxü̃ 
tacua̱xgügu rü na napemarexü̃chigaxü̃ 
jiĩxü̃ ga tomaã jaxuxü̃. 14 Rü jexguma ga 
Ngechuchu rü meãma tomaã nüxü̃ nixu 
rü nhanagürü: —Lázaru rü marü naju. 
15 —Notürü chama rü chataãẽ na tama 
ngẽ́ma changẽxmaxü̃, erü ngẽmaãcü 
nixĩ i namemaẽxü̃ i pexca̱x na choxü̃́ 
pejaxõgüxü̃ca̱x. ¡Rü ngĩxã rü ítajadaugü! 
—nhanagürü. 16 Rü jéma najexma ga 
totanüxü̃ ga Tumé ga Wüxigu Buexü̃ ga 
Taxree̱xpǘxü̃maã, naxugüxü̃. Rü nüma 
ga Tumé rü nhanagürü toxü̃: —¡Ngĩxã i 
jixema rü ta ngẽ́ma taxĩ na wüxigu 
Ngechuchumaã ijuexü̃ca̱x! 
—nhanagürü. 
 
Ngechuchu nixĩ i ínadagüxẽẽxü̃ i 
juexü̃gü rü wena namaxẽxẽẽxü̃ 
17 Rü jexguma Betániãwa tomaã 
nanguxgu ga Ngechuchu, rü marü 
ãgümücü ga ngunexü̃ nangupetü ga na 
ijata̱xgüãxü̃ ga Lázaru. 18 Rü guma 
Betániã rü Jerucharéü̃ãrü ngaicamana 
najexma. Rü maneca tamaẽ̱xpü̱x ga 
quirúmetru nixĩ ga norü jaxü̃. 19 Rü 
muxü̃ma ga Judéugü rü Lázarueja̱x ga 
Marta rü Maríaxü̃tawa naxĩ na ngĩxü̃ 
jataãẽxẽẽgüxü̃ca̱x, jerü naju ga ngĩẽneẽ. 
20 Rü jexguma Marta nüxü̃ cua̱xgu ga 
marü na ínanguxü̃ ga Ngechuchu, rü 
nüxü̃ ijatüxãchi. Notürü ga María rü 
ĩxgutama irüxã̱ũ̱x. 21 Rü Marta rü 
ngĩgürügü nüxü̃ ga Ngechuchu: —Pa 
Corix, jexguma chi cuma cunuxmagu rü 
tau chima naju ga chaueneẽ. 22 —Notürü 
chama nüxü̃ chacua̱x na woo i nhu̱xma 
na najuxü̃, rü Tupana tá cuxna nanaxã i 
guxü̃ma i ṯacü i naxca̱x ícuc̱axü̃ 
—ngĩgürügü. 23 Rü Ngechuchu ngĩxü̃ 
nangãxü̃ rü nhanagürü: —Cueneẽ rü 
wena tá namaxü̃ —nhanagürü. 24 Rü 
Marta ngĩgürügü nüxü̃: —Ngẽmáãcü 
nüxü̃ chacua̱x rü wena tá namaxü̃ i 
JUÃ́Ũ 11 
O Novo Testamento na língua ticuna do Brasil, 2da ed. ©2009, Liga Bíblica
264 
ngẽxguma nagu̱xgu i naãne rü 
ngẽxguma wena namaxẽgu i guxü̃ma i 
juexü̃ —ngĩgürügü. 25 Rü jexguma ga 
Ngechuchu rü nhanagürü: —Chama nixĩ 
i íchanadagüxẽẽxü̃ i juexü̃gü, rü wena 
chanamaxẽxẽẽxü̃. Rü jíxema choxü̃́ 
jaxṍxẽ rü woo taju̱xgu rü tá wenaxãrü 
tamaxü̃. 26 —Rü guxãma ja texé ja 
maxü̃́xẽ rü choxü̃́ jaxṍxẽ, rü 
guxü̃gutáma tamaxü̃. ¿Cujaxõxü̃ jĩĩxü̃ i 
ngẽma? —nhanagürü ga Ngechuchu. 
27 Rü ngĩma rü ngĩgürügü nüxü̃: —Ngü̃, 
Pa Corix, chama rü chajaxõ na cuma rü 
Tupana Nane ja Cristu ga ítanaṉg̱uxẽẽcü 
na cuiĩxü̃ —ngĩgürügü. 
 
Lázaru itáxü̃wa naxaxu ga 
Ngechuchu 
28 Rü jema nhaxguwena rü Marta rü 
ngĩẽja̱x ga Maríaca̱x ijaca. Rü bexma 
ngĩmaã nüxü̃ ijarüxu, rü ngĩgürügü: 
—Marü nuã nangu ja Ngúexẽẽruü̃ ja 
Ngechuchu, rü choxü̃ cuxca̱x najacaxẽẽ 
—ngĩgürügü. 29 Rü jexguma María nüxü̃ 
ĩnügu ga marü jéma na nanguxü̃ ga 
Ngechuchu, rü paxa ichi, rü 
Ngechuchuxü̃ íijadau. 30 Rü Ngechuchu 
rü taũta ĩãnewa nangu ga jexguma, rü 
jema nachica ga Marta nüxü̃ 
ídauxü̃watama nixĩ ga najexmaxü̃. 31 Rü 
Maríapatawa najexma ga nhuxre ga 
jémacü̱̃ã̱x ga Judéugüarü ãẽ̱xgacügü ga 
ngĩxü̃ jéma taãẽxẽẽgüxü̃. Rü jexguma 
ngĩxü̃ nadaugügu ga paxa na inachixü̃ 
rü na ínaxũxũxü̃, rü ngĩwe narüxĩ. Jerü 
nüma nüxü̃ nacua̱xgügu rü jéma Lázaru 
itáxü̃wa ixũ na jéma jaxaxuxü̃ca̱x. 32 Rü 
jexguma Ngechuchuxü̃tawa nanguxgu 
ga María, rü nape̱xegu ijacaxã́pü̱xü, rü 
ngĩgürügü: —Pa Corix, jexguma chi 
cuma cunuxmagu rü tau chima naju ga 
chaueneẽ ja Lázaru —ngĩgürügü. 33 Rü 
jexguma Ngechuchu ngĩxü̃ da̱xgu ga na 
naxaxuxü̃ rü na naxauxexü̃ ga jema 
Judéugüarü ãẽ̱xgacügü ga ngĩwe rüxĩxü̃, 
rü poraãcü ngechaü̃ nüxü̃́ nangu̱x. 34 Rü 
Ngechuchu nüxna naca rü nhanagürü: 
—¿Ngexta nixĩ i ipenatáxü̃? 
—nhanagürü. Rü nümagü nanangãxü̃ rü 
nhanagürügü: —Pa Corix, ¡dücax, nuã 
naxũ, rü íjadau! —nhanagürügü. 35 Rü 
naxaxu ga Ngechuchu. 36 Rü jema 
Judéugü rü nhanagürügü: —¡Dücax 
nhuxãcü poraãcü Lázaruxü̃ nangechaü̃! 
—nhanagürügü. 37 Notürü nhuxre ga 
jema ãẽ̱xgacügü ga Judéugüarü rü 
nhanagürügü: —Daa nixĩ ga guma jatü 
ga ngexetücüxü̃ rümexẽẽcü. ¿Rü tü̱xcüü̃ 
taxucürüwa ṯacü rü mexü̃ Lázaruca̱x 
naxü na tama najuxü̃ca̱x? 
—nhanagürügü. 
 
Wenaxãrü namaxü̃ ga Lázaru 
38 Rü Ngechuchu poraãcü ngechaü̃ 
nüxü̃́ nangu̱x rü Lázarumaxü̃ca̱x nixũ. 
Rü wüxi ga ma̱xpǘneãrü ãxmaxü̃ nixĩ ga 
jema naxmaxü̃. Rü najexma ga wüxi ga 
nuta ga norü ngũxtaü̃ruü̃. 39 Rü 
Ngechuchu rü nhanagürü: 
—¡Ípenangũxgachi̱x ja jima nuta ja 
namaã nangũxtaü̃cü! —nhanagürü. 
Notürü ga Marta ga Lázarueja̱x rü 
ngĩgürügü: —Pa Corix, cuxá marü 
najixane nixĩ, erü marü ãgümücü i 
ngunexü̃ naẽ́tü nixĩ ga na najuxü̃ 
—ngĩgürügü. 40 Notürü ga Ngechuchu rü 
nhanagürü ngĩxü̃: ¿Taux e̱xna i marü 
cumaã nüxü̃ chixuchiréxü̃ rü ngẽxguma 
cujaxõ̱xgu rü tá nüxü̃ cudau i wüxi i 
mexü̃ i taxü̃ i Tupana üxü̃? 
JUÃ́Ũ 11 
O Novo Testamento na língua ticuna do Brasil, 2da ed. ©2009, Liga Bíblica
265 
—nhanagürü. 41 Rü jexguma 
ínanangũxgachigü ga guma nuta. Rü 
Ngechuchu dauxü̃gu nadawenüãcüma 
nhanagürü: —Pa Chaunatü Pa Tupanax, 
moxẽ cuxna chaxã erü marü choxü̃ 
cuxĩnü. 42 —Chama nüxü̃ chacua̱x rü 
guxü̃guma choxü̃ cuxĩnü. Notürü moxẽ 
cuxna chaxã i nhu̱xma erü chanaxwa̱xe i 
nhaã duü̃xü̃gü na jaxõgüãxü̃ na cuma 
núma choxü̃ cumuxü̃ —nhanagürü. 43 Rü 
jexguma jema nhaxguwena, rü tagaãcü 
nhanagürü: —Pa Lázarux, ¡ínaxũxü̃ i 
ngẽ́ma! —nhanagürü. 44 Rü ínaxũxü̃ ga 
Lázaru naxchápenüü̃maã guxü̃wama 
rübuxpüxü̃cü. Rü Ngechuchu nhanagürü 
nüxü̃ ga duü̃xü̃gü: —¡Ípejawẽxpüxü̃ na 
íjaxũxü̃ca̱x! —nhanagürü. 
 
Ãẽ̱xgacügü naxca̱x nadaugü na 
nhuxãcü Ngechuchuxü̃ jajauxgüxü̃ 
(Mt 26.1-5; Mr 14.1-2; Lc 22.1-2) 
45 Rü jema Judéugüarü ãẽ̱xgacügü ga 
Maríawe rüxĩxü̃ rü nüxü̃ nadaugü ga 
jema Ngechuchu üxü̃, rü muxü̃ma 
Ngechuchuaxü̃́ najaxõgü ga jexguma 
nüxü̃ nadaugügu ga nhuxãcü wena 
Lázaruxü̃ na namaxẽẽxü̃. 46 Notürü 
nhuxre ga jema ãẽ̱xgacügü rü 
Parichéugümaã nüxü̃ najarüxugü ga 
jema Ngechuchu üxü̃. 47 Rü jexguma ga 
jema Parichéugü rü paigüarü ãẽ̱xgacügü 
rü nangutaque̱xegü namaã ga guxü̃ma 
ga jema ãẽ̱xgacügütücumüwa ügüxü̃. Rü 
nhanagürügü: —¿Ṯacü tá taxüe? Erü 
nhaã jatü i Ngechuchu rü nanaxü i 
muxü̃ma i mexü̃ i cua̱xruü̃gü. 
48 —Ngẽxguma chi tama jajauxgügu, rü 
guxü̃táma i duü̃xü̃gü rü tá nüxü̃́ 
najaxõgü, rü Romacü̱̃ã̱xgüarü churaragü 
rü núma chi naxĩ rü nagu napogüe ja 
tórü tupauca ja taxü̃ne, rü düxwa tau 
chima tóxrü nixĩ i nhaã tachiü̃ãne 
—nhanagürügü. 49 Notürü guma 
taunecügu rü jema paigütanüwa rü 
Caipá nixĩ ga norü ãẽ̱xgacü. Rü nüma rü 
nhanagürü nüxü̃: —Pemagü rü taxuü̃ma 
pecua̱x. 50 —¿E̱xna tama nüxü̃ pecua̱x rü 
taxca̱x rü na namemaẽxü̃ na wüxitama i 
jatü guxü̃ i duü̃xü̃güca̱x na juxü̃, na tama 
najuexü̃ca̱x i guxü̃ma i tachiü̃ãnecü̱̃ã̱x i 
duü̃xü̃gü? —nhanagürü. 51 Notürü ga 
Caipá rü tama nüẽchama jema 
nhanagürü, jerü guma taunecügu rü 
nüma nixĩ ga paigüarü ãẽ̱xgacü jiĩxü̃. Rü 
jemaca̱x rü Tupana nixĩ ga Caipáwa 
idexacü ga jexguma nüxü̃ jaxuxgu na 
Ngechuchu rü guxü̃ma i Judéugüca̱x tá 
na najuxü̃. 52 Rü jema orewa rü 
nanango̱xẽẽ na tama Judéugüca̱xicatama 
tá na najuxü̃, notürü guxü̃ma i 
Tupanaãrü duü̃xü̃gü i guxü̃ i naãnewa 
ngẽxmagüxü̃ca̱x rü tá ta na najuxü̃, na 
ngẽmaãcü wüxigu nangutaque̱xexü̃ca̱x i 
guxü̃ma i ngẽma duü̃xü̃gü i Tupanaãrü 
ixĩgüxü̃. 53 Rü jexgumaü̃cüü nixĩ ga 
inaxügüeãxü̃ ga Judéugüarü ãẽ̱xgacügü 
ga nagu na naxĩnüẽxü̃ ga nhuxãcü tá na 
Ngechuchuxü̃ jama̱xgüxü̃. 54 Rü jemaca̱x 
ga Ngechuchu rü marü tama jema 
Judéugü ímuxü̃tanügu naxã. Rü tomaã 
ínaxũxũ ga Judéaanewa, rü wüxi ga 
ĩãnexãcü ga Efraĩ́gu ãẽ́ganewa naxũ. Rü 
jexma tomaã narüxã̱ũ̱x. Rü guma ĩãne rü 
wüxi ga nachica ga ngextá taxúema 
íxãpataxü̃ãrü ngaicamana najexma. 55 Rü 
marü ningaica ga jema Judéugüarü peta 
ga Üpetüchiga. Rü jemaca̱x muxü̃ma ga 
duü̃xü̃gü ga náĩ ga ĩãnecü̱̃ã̱x rü 
Jerucharéü̃wa naxĩ na Tupanaca̱x nügü 
jamexẽẽgüxü̃ca̱x naxü̃pa ga jema peta. 
JUÃ́Ũ 11 
O Novo Testamento na língua ticuna do Brasil, 2da ed. ©2009, Liga Bíblica
266 
56 Rü Ngechuchuca̱x nadaugü ga 
duü̃xü̃gü. Rü tupauca ga taxü̃newa 
nügüna nicagüetanü, rü nhanagürügü: 
—¿Nhuxũ nhapegüxü̃ i pemax? ¿Nhama 
i petawa tá naxũxü̃ rü e̱xna tama? 
—nhanagürügü. 57 Rü jema Parichéugü 
rü paigüarü ãẽ̱xgacügü rü duü̃xü̃güna 
naxãgagü, rü nhanagürügü: 
—Ngẽxguma ngextá nüxü̃ pedaugügu i 
ngẽma Ngechuchu, ¡rü tomaã nüxü̃ 
pejarüxu na tajajauxgüxü̃ca̱x! 
—nhanagürügü. 
 
Wüxi ga nge rü 
 
Ngechuchucutügu pumara iba 
(Mt 26.6-13; Mr 14.3-9) 
 
12
  
1 Rü 6 ga ngunexü̃ naxü̃pa ga 
Üpetüchigaarü peta, rü 
Ngechuchu rü tomaã Betániãwa naxũ. 
Rü guma ĩãne nixĩ ga nagu naxãchixü̃ne 
ga Lázaru ga Ngechuchu wena 
namaxẽẽcü. 2 Rü jéma Lázarupatawa rü 
nanamexẽẽgü ga wüxi ga taxü̃ ga õna ga 
Ngechuchuca̱x ixĩxü̃. Rü totanüwa ga 
jema mechawa jexmagüxe rü Lázaru 
nixĩ ga Ngechuchuxü̃tawaama chibücü. 
Rü Marta ijixĩ ga inaxücü ga õna. 3 Rü 
jexguma ga María rü jéma inange ga 
wüxi ga taxüraweü̃xü̃ ga pumara ga 
paacaxüchixü̃ rü tatanüxü̃chixü̃. Rü 
Ngechuchuxü̃ namaã ichacutü. Rü 
nhu̱xmachi ngĩjaemaã íinapicutü. Rü 
guma ĩ rü guxü̃wama napaacamachĩã 
namaã ga jema pumara. 4-5 Rü jexguma 
ga Juda ga Icarióti ga wüxi ga 
totanüxü̃chire̱x ixĩxü̃ ga jixcama bexma 
cúãcü Ngechuchuxü̃ íxuaxü̃xü̃, rü 
nhanagürü: —¿Tü̱xcüü̃ tama tatanüxü̃gu 
namaã itaxe i ngẽma pumara na ngẽma 
dĩẽrumaã nüxü̃ nangü̃xẽẽxü̃ca̱x i ngẽma 
duü̃xü̃gü i ngearü dĩẽruã̱xgüxü̃? 
—nhanagürü. 6 Notürü ga Juda rü tama 
aixcuma nagu narüxĩnü ga jema ngearü 
dĩẽruã̱xgüxü̃. Notürü jema nhanagürü 
jerü nüma rü wüxi ga ngĩ́ta̱xáxü̃ nixĩ. Rü 
naxme̱xwa najexma ga jema chacu ga 
dĩẽru ngĩxü̃ nagu taxügüxü̃ ga guxãma 
ga toma ga Ngechuchuarü ngúexü̃gü. Rü 
Juda rü nhuxguacü rü noxrüxü̃tama 
ngĩxne nangĩ̱xĩxü̃. 7 Rü jexguma ga 
Ngechuchu rü nhanagürü nüxü̃: —¡Tãṹ i 
ngĩxü̃ cuchixewexü̃! Erü chama rü paxa 
tá chaju rü tá ichata̱x. Rü ngẽmaca̱x nixĩ 
i ngẽma pumaramaã choxü̃ nachaxü̃. 
8 —Ngẽma ngearü dĩẽruã̱xgüxü̃ rü 
guxü̃gutáma petanüwa nangẽxmagü. 
Notürü i chama rü tãũxü̃táma guxü̃gu 
petanüwa changẽxma —nhanagürü. 
 
Paigüarü ãẽ̱xgacügü rü nügümaã 
nanamexẽẽgü ga nhuxãcü 
 
Lázaruxü̃ tá na jama̱xgüxü̃ 
9 Rü muxü̃ma ga Judéugü rü nüxü̃ 
nacuáchiga ga Betániãwa na najexmaxü̃ 
ga Ngechuchu. Rü jéma naxĩ na nüxü̃ 
nadaugüxü̃ca̱x. Rü tama 
Ngechuchuxü̃xĩcatama nadaugüchaü̃ 
notürü nüxü̃ nadaugüchaü̃ ta ga Lázaru ga 
Ngechuchu wena namaxẽẽcü. 10 Rü 
jexguma ga paigüarü ãẽ̱xgacügü rü 
nügümaã nanamexẽẽgü ga Lázaruxü̃ rü ta 
na jama̱xgüxü̃ca̱x. 11 Jerü Lázarugagu nixĩ 
ga muxü̃ma ga Judéugü ga Ngechuchuaxü̃́ 
jaxõgüãxü̃ rü jema paigüna naxĩgüxü̃. 
 
Ngechuchu rü 
Jerucharéü̃gu naxücu 
(Mt 21.1-11; Mr 11.1-11; Lc 19.28-40) 
12 Rü muxü̃ma ga duü̃xü̃gü rü 
Jerucharéü̃wa naxĩ naxca̱x ga 
JUÃ́Ũ 11 
,  
12 
O Novo Testamento na língua ticuna do Brasil, 2da ed. ©2009, Liga Bíblica
267 
Üpetüchigaarü peta. Rü moxü̃ãcü 
duü̃xü̃gü nüxü̃ nacuáchigagü ga 
Ngechuchu rü guma ĩãnewa na 
nanguxchaü̃xü̃. 13 Rü jexguma 
moruátüta nadaü̃gü rü jemamaã 
Ngechuchuxü̃ najatüxgütanüãchi. Rü 
tagaãcü nhanagürügü: —¡Namexẽchi ja 
jima Tupana núma namucü! 
¡Namexẽchi ja daa tachiü̃ãneãrü 
ãẽ̱xgacü! ¡Namaxü̃ i nümax! 
—nhanagürügü. 14 Rü Ngechuchu nüxü̃ 
inajangau ga wüxi ga buru, rü naẽ́tügu 
naxaunagü ga jema Tupanaãrü ore ga 
ümatüxü̃ nüxü̃ ixuxü̃rüü̃ ga jexguma 
nhaxgu: 
  15 “¡Tãṹ i pemuü̃ẽxü̃, Pa 
Jerucharéü̃cü̱̃ã̱xgüx! ¡Rü 
iperüdaunü na ngẽ́ma ne 
naxũxü̃ ja perü ãẽ̱xgacü ja wüxi 
i buru i íraxü̃ẽ́tügu aunagücü!” 
nhaxü̃. 16 Rü noxri ga toma ga norü 
ngúexü̃gü rü tama nüxü̃ tacua̱xgüéga ga 
Ngechuchuchiga na jiĩxü̃ ga jema ore. 
Notürü jixcüra marü Ngechuchu 
Tupanaxü̃tawa ũxgu, rü jexguma nixĩ ga 
nüxna tacua̱xãchiexü̃ ga guxü̃ma ga 
jema Ngechuchuxü̃ ngupetüxü̃, rü jema 
Tupanaãrü ore nüxü̃ ixuxü̃ãcütama 
nüxü̃ na nangupetüxü̃. 17 Rü jema 
duü̃xü̃gü ga Ngechuchuxü̃tawa 
jexmagüxü̃ ga jexguma Lázaruxü̃ wena 
namaxẽẽgu, rü nüxü̃ nixugüe ga jema 
nüxü̃ nadaugüxü̃. 18 Rü jemaca̱x nixĩ ga 
duü̃xü̃gü ga Ngechuchuxü̃ 
íjatuãchitanüxü̃xü̃, jerü nüxü̃ 
nacuáchigagü ga jema taxü̃ ga mexü̃ ga 
Tupanaãrü poramaã naxüxü̃ ga 
Ngechuchu. 19 Notürü ga jema 
Parichéugü rü nügümaã nhanagürügü: 
—Marü nüxü̃ pedauxü̃ i nhu̱xma na 
taxucürüwama ṯacü namaã ixüxü̃. ¡Rü 
dücax, guxü̃ma i duü̃xü̃gü rü nawe 
narüxĩ! —nhanagürügü. 
 
Nhuxre ga Gregugü rü 
Ngechuchuxü̃ nadaugüchaü̃ 
20 Rü muxü̃ma ga duü̃xü̃gü rü petaca̱x 
Jerucharéü̃wa naxĩ na jéma Tupanaxü̃ na 
janacua̱xüü̃güxü̃ca̱x. Rü jema 
duü̃xü̃gütanüwa najexma ga nhuxre ga 
Gregugü. 21 Rü jema Gregugü rü Piripica̱x 
naxĩ. Rü nüma ga Piripi rü Gariréaaneãrü 
ĩãne ga Bechaídacü̱̃ã̱x nixĩ. Rü nüxü̃ 
naca̱a̱xü̃gü rü nhanagürügü: —Pa Corix, 
nüxü̃ tadauxchaü̃ ja Ngechuchu 
—nhanagürügü. 22 Rü Piripi rü Ãdrémaã 
nüxü̃ najarüxu. Rü jema taxre rü wüxigu 
Ngechuchuxü̃tawa naxĩ, rü namaã nüxü̃ 
najarüxugü. 23 Rü jexguma ga Ngechuchu 
rü nhanagürü nüxü̃: —Rü marü nawa 
nangu tá na chajuxü̃ rü wenaxãrü 
Chaunatüxü̃tawa tá na chaxũxü̃ i chama i 
Tupana Nane i duü̃xü̃xü̃ chiĩxü̃. 24 —Rü 
aixcuma pemaã nüxü̃ chixu rü ngẽxguma 
chi wüxipü̱xü i trigu tama 
waixü̃müãnegu toxgu rü 
wüxipü̱xüechatama nixĩ. Notürü ega 
waixü̃mügu natoxgu, rü ngẽ́ma naxüxgu, 
rü muxũchinema ínanguxuchi. [Rü 
ngẽxgumarüü̃ tá ta Tupanaxü̃tawa 
nangugü i muxü̃ma i duü̃xü̃gü ega 
chaju̱xgux.] 25 —Rü pemaã nüxü̃ chixu rü 
texé ja jíxema tümaãrü maxü̃xü̃ 
ngechaü̃xẽ i nhama i naãnewa rü tá 
itajarütaxu. Notürü texé ja jíxema tama 
tümaãrü maxü̃xü̃ ngechaü̃xẽ rü tama 
juxü̃ muü̃xẽ i nhama i naãnewa, rü tá 
tüxü̃́ nangẽxma i maxü̃ i taguma gúxü̃. 
26 —Rü ngẽxguma texé choxü̃́ 
puracüchaü̃gu rü name nixĩ i chawe 
JUÃ́Ũ 12 
O Novo Testamento na língua ticuna do Brasil, 2da ed. ©2009, Liga Bíblica
268 
tarüxũ. Rü ngẽma chama tá 
íchangẽxmaxü̃wa rü ngẽ́ma rü tá ta 
tangẽxma i tümax. Rü ngẽxguma texé 
choxü̃́ puracügu rü Chaunatü ja Tupana 
rü tá tümamaã nataãẽ —nhanagürü. 
 
Ngechuchu nanaxunagü 
 
ga norü juxchiga 
27 —Rü Ngechuchu nhanagürü: —Rü 
nhu̱xma rü poraãcü changechaü̃ rü 
chanaxi̱xãchiãẽ. ¿Rü ṯacüxü̃ tá 
Chaunatümaã chixuxü̃? Taxucürüwa 
namaã nüxü̃ chixu na choxü̃ 
ínanguxuchixẽẽxü̃ca̱x na tama 
chajuxü̃ca̱x, erü woetama ngẽmaca̱x 
núma chaxũ —nhanagürü. 28 Rü 
nhanagürü: —Pa Chaunatüx, ¡Choxü̃ 
rüngü̃xẽẽ na duü̃xü̃güpe̱xewa cuxü̃ 
chataxẽẽxü̃ca̱x! —nhanagürü. Rü 
jexguma ga jema duü̃xü̃gü ga jéma 
jexmagüxü̃ rü nüxü̃ naxĩnüẽ ga wüxi ga 
naga ga dauxü̃wa inaxũxü̃ ga nhaxü̃: 
—Marü cuxü̃ charüngü̃xẽẽ na choxü̃ 
cutaxẽẽxü̃ ga noxrix, rü wena táxarü cuxü̃ 
charüngü̃xẽẽ na choxü̃ cutaxẽẽxü̃ca̱x 
—nhanagürü ga jema naga. 29 Rü jema 
duü̃xü̃gü ga jéma jexmagüxü̃ ga nüxü̃ 
ĩnüẽxü̃ ga jema naga, rü nhanagürügü: 
—Wüxi i duruanexü̃ nixĩ —nhanagürügü. 
Notürü togü rü nhanagürügü: —Wüxi i 
Tupanaãrü orearü ngeruü̃ i dauxü̃cü̱̃ã̱x 
nixĩ i namaã idexaxü̃ —nhanagürügü. 
30 Rü jexguma ga Ngechuchu rü 
nhanagürü nüxü̃: —Tama chauxca̱x nixĩ i 
nüxü̃ pexĩnüẽxü̃ i ngẽma naga. Rü 
pexca̱xtama nixĩ i nüxü̃ pexĩnüẽxü̃. 
31 —Rü nhu̱xma tá nixĩ i Tupana 
inaxügüãxü̃ na tüxü̃ napocuexü̃ ja duü̃xẽ 
naxca̱x i tümaãrü pecadugü. Rü nhu̱xma 
tá nixĩ i Tupana ínata̱xüchixü̃ i ngẽma 
nhama i naãnewa poraxü̃ i Chataná. 
32 —Rü ngẽxguma curuchawa chipotagu 
rü chaugüxü̃tawa tá chanagagü i guxü̃ma 
i duü̃xü̃gü —nhanagürü ga Ngechuchu. 
33 Rü jema orewa duü̃xü̃gümaã nüxü̃ nixu 
ga nhuxãcü tá na najuxü̃. 34 Rü jema 
duü̃xü̃gü nanangãxü̃gü, rü nhanagürügü: 
—Torü mugü i ümatüxü̃wa nüxü̃ tadaugü 
na guxü̃gutáma namaxẽchaxü̃ ja Cristu. 
¿Rü nhuxãcü i cuma rü nhacurügü: “Rü 
Tupana Nane ja duü̃xü̃xü̃ ixĩcü rü 
curuchawa tá nipota”, nhacurügü? ¿Rü 
texé tixĩ ja jíxema Tupana Nane ja 
duü̃xü̃xü̃ ixĩxẽ? —nhanagürügü. 35 Rü 
jexguma ga Ngechuchu rü nhanagürü 
nüxü̃: —Nhama rü ta petanüwa 
changẽxma na nhama i naãnewa pexü̃ 
changúexẽẽxü̃ca̱x rü ngẽmaãcü pexü̃ 
changóonetanüxẽẽxü̃ca̱x. Notürü 
paxaãchica̱xicatama petanüwa 
changẽxma. Rü name nixĩ i paxa choxü̃́ 
pejaxõgü nhama rü ta pexca̱x 
chanangóonexẽẽ naxü̃pa na naxẽãnexü̃. 
Erü jíxema ẽãnexü̃wa ngẽxmaxẽ rü tama 
nüxü̃ tacua̱x na ngextá taxũxü̃. 36 —Rü 
nhama rü ta petanüwa changẽxma rü 
name nixĩ i paxa choxü̃́ pejaxõgü na 
chorü ngóonexü̃wa pengẽxmagüxü̃ca̱x 
—nhanagürü. Rü jema nhaxguwena rü 
natanüwa ínaxũxü̃ ga Ngechuchu. Rü 
naxchaxwa inicu̱x. 
 
Ṯacüca̱x nixĩ ga Judéugü ga tama 
Ngechuchuaxü̃́ jaxõgüãxü̃ 
37 Rü woo ga Ngechuchu rü 
duü̃xü̃güpe̱xewa nanaxü ga muxü̃ma ga 
taxü̃ ga mexü̃ ga cua̱xruü̃gü ga 
Tupanaãrü poramaã naxüxü̃, notürü 
jexguma rü ta tama nüxü̃́ najaxõgü ga 
duü̃xü̃gü. 38 Rü jemaãcü Tupana 
JUÃ́Ũ 12 
O Novo Testamento na língua ticuna do Brasil, 2da ed. ©2009, Liga Bíblica
269 
najanguxẽẽ ga jema ore ga Ichaía 
ümatüxü̃ ga nhaxü̃: 
“Pa Corix, taxúema tajaxõ ga jema 
ore ga tüxü̃ tangúexẽẽxü̃. Rü 
woo nüxü̃ tadaugü na nhuxãcü 
naporaxü̃ ja Tupana, rü tama 
tajaxõgü”, 
nhaxü̃. 39-40 Rü jemaãcü ga jema 
duü̃xü̃gü rü tama najaxõgü jema Ichaía 
ümatüxü̃wa nüxü̃ jaxuxü̃rüü̃, rü: 
“Jema duü̃xü̃gü rü tama nüxü̃ 
nadaugüchaü̃ rü tama 
najaxõgüchaü̃ rü tama Tupanaca̱x 
nawoeguchaü̃. Rü jemaca̱x ga 
Tupana rü nüxna nixũ na tama 
nüxü̃ nadaugüxü̃ca̱x rü tama 
jaxõgüãxü̃ca̱x rü tama naxca̱x 
nawoeguxü̃ca̱x na nüma nüxna 
naxããxü̃ca̱x i maxü̃ i 
ngexwacaxü̃xü̃”, 
nhaxü̃. 41 Rü jema nhanagürü ga Ichaía 
jerü nango̱xetügu marü nüxü̃ nadau na 
nhuxãcü ãẽ̱xgacü ja tacüxü̃chi na jiĩxü̃ ja 
Ngechuchu ja Cristu. Rü jemaãcü nachiga 
nidexa. 42 Notürü muxü̃ma ga jema 
Judéugüarü ãẽ̱xgacügü rü Ngechuchuaxü̃́ 
najaxõgü, rü woo ga nhuxre ga naẽrugü 
rü ta najaxõgü, notürü tama nügü 
nixugüchaü̃ ga duü̃xü̃güpe̱xewa, jerü 
namuü̃ẽ na Parichéugü 
ngutaque̱xepataü̃wa ínawoxü̃xü̃. 43 Rü 
jemaãcü tama nügü nixugüchaü̃, jerü 
norü me nixĩ ga duü̃xü̃gü namaã 
nataãẽgüxü̃ rü tama aixcuma naxca̱x 
nadaugü na Tupana namaã taãẽxü̃. 
 
Texé ja tama Ngechuchuarü oreaxü̃́ 
jaxṍxẽ rü tá tapocu 
44 Rü tagaãcü nhanagürü ga 
Ngechuchu: —Texé ja choxü̃́ jaxṍxẽ rü 
tama choxü̃́xĩcatama tajaxõ. Notürü 
Chaunatü ja núma choxü̃ mucüaxü̃́ rü ta 
tajaxõ. 45 —Rü texé ja choxü̃ dauxe, rü 
Chaunatü ja núma choxü̃ mucüxü̃ rü ta 
tadau. 46 —Chama na ngóonexẽẽruü̃ 
chiĩxü̃, rü nhama i naãnewa changu na 
guxãma ja texé ja choxü̃́ jaxṍxẽ rü tama 
ẽãnexü̃wa na tangẽxmagüechaxü̃ca̱x. 
47 —Notürü ngẽxguma texé nüxü̃ ĩnügu i 
chorü ore rü tama tajaxõ̱xgu rü tama 
chama nixĩ i tüxü̃ chapocuxü̃. Erü tama 
nhama i naãnewa changu na 
chanapocuexü̃ca̱x i duü̃xü̃gü, notürü 
núma chaxũ na chanamaxẽxẽẽxü̃ca̱x. 
48 —Jíxema texé ja tama choxü̃́ jaxṍxẽ 
rü tama chauga ĩnüxẽ rü marü tüxü̃́ 
nangẽxma na ṯacüca̱x tá Tupana tüxü̃ 
pocuxü̃. Erü ngẽma ore i nüxü̃ 
chixuxü̃gagu tátama nixĩ ja Tupana i 
tüxü̃ napocuxü̃ i naãneãrü gu̱xgu, erü 
tama tajaxõ i ngẽma ore i nüxü̃ chixuxü̃. 
49 —Tama chaugagutama chidexa, 
notürü guma Chaunatü ga núma choxü̃ 
mucü, rü guma nixĩ ga chamaã nüxü̃ 
ixucü na ṯacüxü̃ tá duü̃xü̃gümaã 
chixuxü̃ rü nhuxãcü tá chanangúexẽẽxü̃. 
50 —Rü nüxü̃ chacua̱x na Chaunatüarü 
orewa nangẽxmaxü̃ i maxü̃ i taguma 
gúxü̃. Rü ngẽmaca̱x i ngẽma ore i nüxü̃ 
chixuxü̃, rü ngẽmatama ore nixĩ i 
Chaunatü choxü̃ muxü̃ na nüxü̃ chixuxü̃ 
—nhanagürü ga Ngechuchu. 
 
Ngechuchu rü norü ngúexü̃güxü̃ 
nijauxgücutü 
 
13
  
1 Rü wüxi ga ngunexü̃ nataxu 
ga nawa na nanguxü̃ ga jema 
Judéugüarü peta ga Üpetüchiga. Rü 
Ngechuchu nüxü̃ nacua̱x ga marü nawa 
na nanguxü̃ ga nhama ga naãnewa na 
JUÃ́Ũ 12 
,  
13 
O Novo Testamento na língua ticuna do Brasil, 2da ed. ©2009, Liga Bíblica
270 
jaxũxü̃ rü wenaxãrü Nanatüxü̃tawa na 
naxũxü̃. Rü nüma rü jexguma nhama ga 
naãnewa najexmagu rü guxü̃guma tüxü̃ 
nangechaü̃ ga guxema noxrü ixĩgüxe. 
Rü jexgumarüü̃ ta ga jexguma toxna 
jaxũxchaü̃gu ga dauxü̃guxü̃ ga naãnewa 
na naxũxü̃, rü jemaãcü poraãcü toxü̃ 
nangechaü̃. 2-4 Notürü ga Chataná rü 
marü Juda ga Chimáũ ga Icarióti 
nanena nangu na bexma cúãcü 
Ngechuchuxü̃ ínaxuaxü̃xü̃ca̱x. Rü 
Ngechuchu rü marü nüxü̃ nacua̱x ga 
Nanatüxü̃tawa na ne naxũxü̃ rü wena 
táxarü Nanatüca̱x na nataeguxü̃. Rü 
nüxü̃ nacua̱x ga Nanatü rü naxme̱xgu na 
naxüãxü̃ ga guxü̃ma ga pora. Rü 
jemaca̱x ga jema chütaxü̃gu ga jexguma 
mechawa ítachibüejane, rü inachi ga 
Ngechuchu. Rü ínacu̱xuchi ga norü 
dejuxü̃chiru, rü wüxi ga tuajamaã nügü 
nigoje. 5 Rü nhu̱xmachi 
jauxme̱xü̃páxü̃gu dexáta naba, rü toxü̃ 
nijauxgücutü. Rü guma tuaja ga namaã 
jagojecümaã toxü̃ ínapigücutü. 6 Rü 
jexguma Chimáũ ga Pedruxü̃ 
najaxcutüchaü̃gu rü nhanagürü ga 
Pedru: —Pa Corix, ¿nhuxãcü tá i cuma i 
choxü̃ cujaxcutüxü̃? —nhanagürü. 7 Rü 
Ngechuchu nanangãxü̃ rü nhanagürü: 
—Nhu̱xma rü tama nüxü̃ cucua̱x i 
tü̱xcüü̃ na chanaxüxü̃ i nhaã, notürü 
jixcaama rü tá nüxü̃ cucua̱x 
—nhanagürü. 8 Notürü ga Pedru rü 
nhanagürü: —Chama rü tãũxü̃táma 
chanaxwa̱xe na choxü̃ cujaxcutüxü̃ 
—nhanagürü. Rü Ngechuchu nanangãxü̃ 
rü nhanagürü nüxü̃: —Ngẽxguma tama 
cuxü̃ chajaxcutügu, rü tãũxü̃táma 
choxrü cuixĩ —nhanagürü. 9 Rü jexguma 
ga Chimáũ ga Pedru rü nhanagürü 
nüxü̃: —Pa Corix, ¡Tama choxü̃ 
cujaxcutüxicatama! Notürü chanaxwa̱xe 
i choxü̃ cujaxme̱x rü choxü̃ cujauxeru ta 
—nhanagürü. 10 Notürü Ngechuchu 
nanangãxü̃ rü nhanagürü nüxü̃: —Texé 
ja ngexwacax aijaxe rü tanaxwa̱xe i 
tümacutüxicatama tajaxu, erü 
guxü̃wama tangemata. Rü pema rü 
marü peingematagü, notürü tama 
guxãma aixcuma tingemata 
—nhanagürü. 11 Rü Ngechuchu nüxü̃ 
nacua̱x na texé tá bexma cúãcü 
ínaxuaxü̃xü̃, rü jemaca̱x nhanagürü 
nüxü̃: —Notürü tama guxãma aixcuma 
tingemata —nhaxü̃. 12 Rü jexguma toxü̃ 
jajauxgücutüguwena, rü Ngechuchu 
wena nicu̱xcuchi ga norü dejuxü̃chiru. 
Rü wenaxãrü mechawa narüto. Rü 
nhanagürü toxü̃: —¿Nüxü̃ pecuáxü̃ jiĩxü̃ 
i ngẽma chaxüxü̃? 13 —Pema rü: “Pa 
Ngúexẽẽruü̃” rü “Pa Corix”, nhaperügü 
choxü̃. Rü marü name i ngẽma 
nhaperügü, erü aixcumaxü̃chi ngẽma 
chixĩ. 14 —Chama i Ngúexẽẽruü̃ rü perü 
Cori na chiĩxü̃ rü pexü̃ chijauxgücutü. 
Rü ngẽmaca̱x i pema rü penaxwa̱xe na 
pegü íperüxíragüxü̃ rü ngẽma pexü̃ na 
chijauxgücutüxü̃rüü̃ pejajauxgücutü i 
wüxichigü i pemücügü. 15 —Chama rü 
pexü̃ nüxü̃ chadauxẽẽ na nhuxãcü tá na 
penaxüxü̃. Rü nhu̱xma rü chanaxwa̱xe i 
pema rü ngẽxgumarüü̃ pegü 
íperüxíragü. 16 —Rü aixcuma pemaã 
nüxü̃ chixu rü taxuü̃ma i wüxi i coriarü 
duü̃xü̃ rü norü corixü̃ narüjexera. Rü 
taxuü̃ma i wüxi i duü̃xü̃ i norü ãẽ̱xgacü 
muxü̃, rü norü ãẽ̱xgacü i namuxü̃xü̃ 
narüjexera. 17 —Rü ngẽxguma nüxü̃ 
pecua̱xgu i chorü ore rü penaxü̱xgu i 
ngẽma pemaã nüxü̃ chixuxü̃, rü 
JUÃ́Ũ 13 
O Novo Testamento na língua ticuna do Brasil, 2da ed. ©2009, Liga Bíblica
271 
aixcuma tá petaãẽgü. 18 —Rü tama 
guxãma i pechiga nixĩ i chidexaxü̃. Erü 
chama rü tüxü̃ chacua̱x rü texégü tixĩ ja 
jíxema tüxü̃ chidexechíxe. Notürü 
Tupana najanguxẽẽchaü̃ i norü ore i 
ümatüxü̃ i nhaxü̃: 
“Texé ja chamaã chibüxe rü chorü 
uwanüxü̃ tá tixĩ”, 
nhaxü̃. Rü paxa tá nixĩ i ngẽmaãcü 
nangupetüxü̃. 19 —Notürü naxü̃pa na 
nangupetüxü̃ i ngẽma, rü pemaã nüxü̃ 
chixu na choxü̃́ pejaxõgüxü̃ca̱x i 
ngẽxguma nangupetüxgu. 20 —Aixcuma 
pemaã nüxü̃ chixu rü texé ja tüxü̃ 
jaxúxe ja jíxema chama ngẽ́ma tüxü̃ 
chamuxẽ, rü choxü̃ nixĩ i tajaxuxü̃. Rü 
texé ja choxü̃ jaxúxe, rü Chaunatü ga 
núma choxü̃ mucüxü̃ nixĩ i tajaxuxü̃ 
—nhanagürü ga Ngechuchu. 
 
Ngechuchu nüxü̃ nixu ga Juda rü tá 
bexma cúãcü na ínaxuaxü̃ãxü̃ 
(Mt 26.20-25; Mr 14.17-21; 
 
Lc 22.21-23) 
21 Rü jexguma jema nhaxguwena ga 
Ngechuchu rü poraãcü ngechaü̃ nüxü̃́ 
nangu̱x, rü meãma tomaã nanango̱xẽẽ, 
rü nhanagürü toxü̃: —Aixcuma pemaã 
nüxü̃ chixu rü wüxie i petanüwa tá nixĩ 
i bexma cúãcü choxü̃ ítaxuaxü̃xü̃ 
—nhanagürü. 22 Rü jexguma ga toma ga 
norü ngúexü̃gü rü wüxichigü togü 
tadawenü, rü tama nüxü̃ tacua̱xgü ga 
texéchiga na jema nhaxü̃. 23 Rü 
chamatama ga Ngechuchuarü ngúexü̃ 
ga poraãcü choxü̃ nangechaü̃xẽ rü 
Ngechuchucüwawa charüto ga jema 
mechawa. 24 Rü Chimáũ ga Pedru rü 
bexma choxü̃ naxuneta ga na 
Ngechuchuna chac̱axü̃ca̱x ga texéchiga 
na jiĩxü̃ ga jema. 25 Rü jexguma ga 
chama rü jexeraãcü Ngechuchuna 
chim
̱ axcuchi rü nüxna chaca, rü 
nhacharügü: —Pa Corix, ¿texé tá tixĩ ja 
jíxema? —nhacharügü. 26 Rü Ngechuchu 
choxü̃ nangãxü̃, rü nhanagürü: —Wüxi i 
põũãrü bücuxü̃ tá íchacúe, rü jíxema 
tüxna chanaxãxẽ, rü jíxema tixĩ 
—nhanagürü. Rü jexguma ínanacúe ga 
wüxi ga põũãrü bücuxü̃ rü Juda ga 
Icarióti ga Chimáũ nanena nanaxã. 27 Rü 
jexgumatama Juda najauxgu ga jema 
põũãrü bücuxü̃ rü ṉg̱oxo ga Chataná rü 
Judagu naxücu. Rü jexguma ga 
Ngechuchu rü nhanagürü nüxü̃: —Rü 
ngẽma cuxüxchaü̃xü̃, ¡rü paxa naxü! 
—nhanagürü. 28 Notürü taxúema ga 
toma ga mechawa chibüexe nüxü̃ 
tacua̱xgü ga ṯacüchiga na jiĩxü̃ ga jema 
nhaxü̃ ga Ngechuchu. 29 Rü nüma ga 
Juda rü dĩẽruchiü̃ãrü daruü̃ nixĩ. Rü 
jemaca̱x nhuxre ga toma nüxü̃ 
tacua̱xgügu rü Ngechuchu taxewa 
nanamu, na ṯacüca̱x jataxexü̃ca̱x naxca̱x 
ga peta, rü e̱xna duü̃xü̃gü ga ngearü 
dĩẽruã́xü̃na ngĩxü̃ na naxãxü̃ca̱x ga 
dĩẽru. 30 Rü jexguma Juda najauxgu ga 
jema põũ, rü ínaxũxũ ga jema ucapuwa. 
Rü marü nachüta ga jexgumax. 
 
Ngechuchu norü ngúexü̃gümaã 
nüxü̃ nixu ga jexwacaxü̃xü̃ 
ga norü mu 
31 Rü jexguma Juda íxũxguwena, rü 
Ngechuchu rü nhanagürü: —Rü nhu̱xma 
rü tá aixcuma nango̱x na nhuxãcü 
naporaxü̃ ja Tupana Nane ja duü̃xü̃xü̃ 
ixĩcü. Rü jimawa tá nixĩ i nango̱xẽẽãxü̃ 
ja Tupana i norü pora. 32 —Rü 
ngẽxguma jima Tupana Nane 
JUÃ́Ũ 13 
O Novo Testamento na língua ticuna do Brasil, 2da ed. ©2009, Liga Bíblica
272 
nango̱xẽẽ̱xgu i Tupanaãrü pora, rü 
ngẽxgumarüü̃ tá ta ja Tupana rü 
nanango̱xẽẽ i Naneãrü pora. Rü paxa tá 
nixĩ i ngẽma. 33 —Pa Chauxacüã̱xgüx, 
tãũxü̃táma muxü̃ i ngunexü̃ petanüwa 
changẽxma. Rü pema rü tá chauxca̱x 
pedaugü, notürü ngẽma chama 
íchaxũxü̃wa rü taxucürüwama ngẽ́ma 
pexĩ. Rü nhaãtama ore nixĩ ga marü 
Judéugüarü ãẽ̱xgacügümaã nüxü̃ 
chixuxü̃, rü nhu̱xma rü pemaã rü ta 
nüxü̃ chixuxü̃. 34 —Rü pemaã nüxü̃ 
chixu i wüxi i ngexwacaxü̃xü̃ i mu. Rü 
ngẽma pexü̃ chamuxü̃ nixĩ i 
pemücügüxü̃ na pengechaü̃xü̃ i 
wüxichigü. Rü ngẽma na chama pexü̃ 
changechaü̃xü̃rüü̃, rü chanaxwa̱xe i 
wüxichigü i pema rü pemücügüxü̃ 
pengechaü̃gü. 35 —Rü ngẽxguma 
wüxichigü pemücügüxü̃ pengechaü̃gu, 
rü guxü̃ma i duü̃xü̃gü tá nüxü̃ 
nicua̱xãchitanü na chorü ngúexü̃gü 
peixĩgüxü̃ —nhanagürü. 
 
Ngechuchu nüxü̃ nixu na Pedru rü 
tãũxü̃táma nüxü̃ na nacua̱xnetaxü̃ 
(Mt 26.31-35; Mr 14.27-31; 
 
Lc 22.31-34) 
36 Rü Chimáũ ga Pedru rü 
Ngechuchuna naca, rü nhanagürü: —Pa 
Corix ¿ngextá tá cuxũ? —nhanagürü. Rü 
Ngechuchu nanangãxü̃, rü nhanagürü: 
—Ngẽ́ma íchaxũxü̃wa rü taxucürüwa 
chawe curüxũ i nhu̱xmax. Notürü 
jixcaama rü ngẽmáãcü tá chawe curüxũ 
—nhanagürü. 37 Rü jexguma ga Pedru rü 
nhanagürü: —Pa Corix, ¿tü̱xcüü̃ 
taxucürüwa cuwe charüxũ i nhu̱xmax? 
Erü marü íchamemare na cuxca̱x na 
chajuxü̃ —nhanagürü. 38 Rü Ngechuchu 
nanangãxü̃, rü nhanagürü: —¿Aixcuma 
jiĩxü̃ i marü ícumemarexü̃ na chauxca̱x 
cujuxü̃? Aixcuma cumaã nüxü̃ chixu rü 
tãũtátama jacaxgu ja ota, rü 
tomaẽ̱pü̱xcüna tá nüxü̃ cuixu na tama 
choxü̃ cucuáxü̃ —nhanagürü ga 
Ngechuchu. 
 
Ngechuchu rü nama i 
Nanatüxü̃tawa nadaxü̃ nixĩ 
 
14
  
1 —¡Tãṹ i penaxi̱
xãchiãẽgüxü̃ i 
pemax! ¡Tupanaãxü̃́ pejaxõgü rü 
choxü̃́ rü ta pejaxõgü! 2 —Chaunatüxü̃tawa 
nangẽxma i muxũchixü̃ma i nachicagü. 
Ngẽxguma chi natau̱xguma, rü tau chima 
pemaã nüxü̃ chixu na pexca̱x 
chajamexẽẽxü̃ca̱x i pechicagü. 3 —Rü 
ngẽxguma marü ngẽ́ma chaxũxgu rü wüxi 
i pechica chamexẽẽxgu, rü wena táxarü 
núma chaxũ. Rü pexü̃ tá chajagagü na 
ngẽma nachica i chamatátama nawa 
changẽxmaxü̃wa na pengẽxmagüxü̃ca̱x i 
pemax. 4 —Rü pema rü nüxü̃ pecua̱x na 
ngextá tá na chaxũxü̃, rü marü nüxü̃ 
pecua̱x i nama i ngẽ́ma nadaxü̃ 
—nhanagürü ga Ngechuchu. 5 Rü Tumé rü 
nhanagürü: —Pa Corix, tama nüxü̃ tacua̱x 
na ngextá na cuxũxü̃. ¿Rü nhuxãcü tá i 
nüxü̃ tacuáxü̃ i ngẽma nama? 
—nhanagürü. 6 Rü Ngechuchu nanangãxü̃, 
rü nhanagürü: —Chama nixĩ i ngẽma 
nama i Chaunatüxü̃tawa nadaxü̃ chiĩxü̃. Rü 
aixcuma nixĩ i ngẽma ore i nüxü̃ chixuxü̃. 
Rü chama nixĩ i duü̃xü̃güxü̃ 
chamaxẽxẽẽxü̃. Rü chaugaguxicatama nixĩ 
i Chaunatüxü̃tawa nangugüxü̃ i duü̃xü̃gü. 
7 —Rü ngẽxguma chi pema rü aixcuma 
meã choxü̃ pecua̱xgügu, rü Chaunatüxü̃ rü 
chi ta pecua̱xgü. Rü nhamaü̃cüü nixĩ i 
Chaunatüxü̃ pecuáxü̃, erü marü nüxü̃ 
JUÃ́Ũ 13 
,  
14 
O Novo Testamento na língua ticuna do Brasil, 2da ed. ©2009, Liga Bíblica
273 
pedaugüecha —nhanagürü. 8 Rü jexguma 
ga Piripi rü nhanagürü: —Pa Corix, ¡Toxü̃ 
nüxü̃ nadauxẽẽ ja Cunatü! Rü ngẽxĩcatama 
i tanaxwa̱xegüxü̃ —nhanagürü. 9 Rü 
Ngechuchu nanangãxü̃, rü nhanagürü: 
—Pa Piripix, ¿nhuxre ja taunecü marü 
petanüwa changẽxma rü nhu̱xma rü ta 
tama choxü̃ cucua̱xégaxü̃? Jíxema choxü̃ 
dauxe rü Chaunatüxü̃ rü ta tadau. ¿Rü 
tü̱xcüü̃ i ngẽxguma rü ta cunaxwa̱xexü̃ i 
pexü̃ nüxü̃ na chadauxẽẽxü̃ ja Chaunatü? 
10 —¿Tama e̱xna cujaxõ na chama rü 
Chaunatümaã rü wüxitama tixĩgüxü̃? Rü 
guxü̃ma i ore i pemaã nüxü̃ chixuxü̃ rü 
tama chauechama nüxü̃ chixu. Erü jima 
Chaunatü ja wüxiwa chamaã ngẽxmacü, rü 
jima nixĩ ja naxücü i guxü̃ma i noxrütama 
puracü. 11 —Chanaxwa̱xe i choxü̃́ pejaxõgü 
na chama rü Chaunatümaã wüxitama 
tixĩgüxü̃. Notürü woo tama ngẽma 
peixõgügu rü chanaxwa̱xe na choxü̃́ 
pejaxõgüxü̃ naxca̱x i ngẽma mexü̃gü i taxü̃ 
i Tupanaãrü poramaã chaxüxü̃. 
12 —Aixcuma pemaã nüxü̃ chixu rü jíxema 
choxü̃́ jaxṍxẽ rü tá tanaxü i guxü̃ma i 
chama chaxüxü̃. Rü ngẽma chaxüxü̃ãrü 
jexera tá taxü, erü chama rü tá 
Chaunatüxü̃tawa chaxũ. 13 —Rü guxü̃ma i 
ṯacü i chauégagu Tupanaxü̃tawa naxca̱x 
ípec̱axü̃ rü tá pexna chanaxã. Rü ngẽmaãcü 
tá chanaxü na chaugagu nangóxü̃ca̱x i 
Chaunatüarü pora. 14 —Rü chama tá 
chanaxü i guxü̃ma i ṯacü i chauégagu 
choxna naxca̱x pec̱axü̃. 
 
Ngechuchu rü norü ngúexü̃gümaã 
inaxuneta na naxca̱x tá núma 
namuãxü̃ i Naãẽ i Üünexü̃ 
15 —Rü ngẽxguma aixcuma choxü̃ 
pengechaü̃gu, rü naga tá pexĩnüẽ i 
chorü mugü. 16 —Rü chama tá 
Chaunatüna naxca̱x chaca na núma 
pexca̱x namuãxü̃ca̱x i to i perü 
ngü̃xẽẽruü̃ i Naãẽ i Üünexü̃, na 
guxü̃gutáma petanüwa nangẽxmaxü̃ca̱x. 
Rü nüma tá nixĩ i pexca̱x nango̱xẽẽãxü̃ i 
ore i aixcuma ixĩxü̃. 17 —Rü nhama i 
naãnecü̱̃ã̱x i duü̃xü̃gü rü taxucürüwama 
nanajauxgü, erü tama nüxü̃ nadaugü rü 
tama nüxü̃ nacua̱xgü. Notürü i pema rü 
marü nüxü̃ pecua̱x, erü nüma rü 
petanüwa nangẽxma. Rü guxü̃gutáma 
pemaã inarüxã̱ũ̱x. 18 —Rü tãũxü̃táma 
núma pexü̃ chawogümare i chamax, erü 
wena táxarü pexca̱x chataegu, na 
petanüwa changẽxmaxü̃ca̱x. 19 —Rü 
paxa tá nixĩ na tãũxü̃táma choxü̃ 
nadaugüxü̃ i nhama i naãnecü̱̃ã̱x i 
duü̃xü̃gü. Notürü i pema rü tá choxü̃ 
pedaugü. Rü tá pemaxẽ, erü chama rü 
chamaxü̃. 20 —Rü ngẽxguma juwa 
ícharüdaxgu rü wena chamaxü̃gu, rü 
ngẽxguma tá nüxü̃ peicua̱xãchitanü na 
chama rü Chaunatümaã wüxitama 
tixĩgüxü̃. Rü tá nüxü̃ pecua̱x na pema rü 
chama na wüxitama ixĩgüxü̃. 
21 —Jíxema texé ja nüxü̃ cuáxe rü naga 
ĩnüxẽ i chorü mugü, rü tanango̱xẽẽ na 
aixcuma choxü̃ tangechaü̃xü̃. Rü 
Chaunatü tá tüxü̃ nangechaü̃ ja jíxema 
choxü̃ ngechaü̃xẽ, rü chama rü tá ta 
tüxü̃ changechaü̃. Rü tüxü̃ tá chaugü 
chawe̱x —nhanagürü ga Ngechuchu. 
22 Rü najexma ga to ga Ngechuchuarü 
ngúexü̃ ga Judagu ãẽ́gaxü̃ ta. Rü jema 
rü nhanagürü: —Pa Corix, ¿tü̱xcüü̃ toxü̃ 
cugü cuwe̱x, rü tama nhama i 
naãnecü̱̃ã̱x i duü̃xü̃güxü̃ cugü cuwe̱x? 
—nhanagürü. 23 Rü Ngechuchu 
nanangãxü̃, rü nhanagürü: —Jíxema 
JUÃ́Ũ 14 
O Novo Testamento na língua ticuna do Brasil, 2da ed. ©2009, Liga Bíblica
274 
choxü̃ ngechaü̃xẽ rü naga taxĩnü i 
ngẽma ore i tümamaã nüxü̃ chixuxü̃. Rü 
Chaunatü tá tüxü̃ nangechaü̃. Rü chama 
rü Chaunatümaã wüxigu tümaxü̃tawa tá 
tangẽxmagü. 24 —Jíxema tama choxü̃ 
ngechaü̃xẽ rü tama naga taxĩnü i ngẽma 
chorü ore. Rü ngẽma ore i chauxü̃tawa 
nüxü̃ pexĩnüẽxü̃ rü tama chorü ore nixĩ, 
notürü guma Chaunatü ga núma choxü̃ 
mucüarü ore nixĩ. 25 —Nhama rü ta 
petanüwa changẽxma rü pemaã nüxü̃ 
chixu i guxü̃ma i ngẽma ore i pexca̱x 
choxü̃́ ngẽxmaxü̃. 26 —Notürü Chaunatü 
rü tá chauégagu núma nanamu i Naãẽ i 
Üünexü̃ na pexü̃ nangü̃xẽẽxü̃ca̱x. Rü 
nüma i Naãẽ i Üünexü̃ tá pexü̃ 
nangúexẽẽ i guxü̃ma, rü tá nüxna pexü̃ 
nüxü̃ nacua̱xãchixẽẽ i guxü̃ma i ore ga 
pemaã nüxü̃ chixuxü̃. 27 —Rü nhu̱xma 
na pexna íchixũxü̃, rü pexna chanaxã i 
taãẽ. Notürü ngẽma taãẽ i pexna 
chaxãxü̃, rü tama nhama i naãnecü̱̃ã̱x 
pexna ãxü̃ i taãẽrüü̃ nixĩ. Rü tama 
chanaxwa̱xe i penaxi̱xãchiãẽgü rü 
pemuü̃ẽ. 28 —Marü pemaã nüxü̃ chixu 
na pexna tá íchixũxü̃ rü wena táxarü 
pexca̱x chataeguxü̃ na pemaã 
changẽxmaxü̃ca̱x. Rü choxü̃ pexĩnüẽ ga 
jexguma jema nhachaxgu. Rü 
ngẽxguma aixcuma choxü̃ pengechaü̃gu 
rü tá petaãẽgü ega nüxü̃ pecua̱xgu na 
Chaunatüca̱x chataeguxü̃, erü Chaunatü 
rü chorü jexera nixĩ. 29 —Rü naxü̃pa na 
nangupetüxü̃ i ngẽma, rü pemaã nüxü̃ 
chixu na choxü̃́ pejaxõgüxü̃ca̱x i 
ngẽxguma nangupetügu. 30 —Marü 
tãũxü̃táma poraãcü pemaã chidexa, erü 
marü ínangu i Chataná i nhama i 
naãneãrü ãẽ̱xgacü ixĩxü̃. Notürü nüma 
rü taxuwama choxü̃ narüjexera. 
31 —Notürü ngẽma tá choxü̃ ngupetüxü̃, 
rü ngẽmaãcü tá nixĩ na guxü̃ma i nhama 
i naãnecü̱̃ã̱x i duü̃xü̃gü nüxü̃ 
nacuáxü̃ca̱x na chama rü Chaunatüxü̃ 
na changechaü̃xü̃, rü chanaxüxü̃ i 
ngẽma nüma choxü̃ namuxü̃. ¡Rü 
ipechigü, rü ngĩxã ítixĩ! —nhanagürü ga 
Ngechuchu. 
 
Wüxi i ori i uwanerüü̃ nixĩ ja 
Ngechuchu 
 
15
  
1 Rü nhanagürü ga Ngechuchu: 
—Chama nixĩ i nhama wüxi i 
uwanerüü̃ chiĩxü̃ erü chawa nangẽxma i 
pora na pexü̃ chaporaexẽẽxü̃ca̱x. Rü 
Chaunatü nixĩ ja nüxna daucü i ngẽma 
uwa. 2 —Rü chorü duü̃xü̃gü rü ngẽma 
uwachacüügürüü̃ nixĩgü. Rü ngẽma 
uwachacüü i tama oxü̃, rü norü daruü̃ 
rü najadae. Notürü ngẽma nachacüü i 
oxü̃, rü meã nanamexẽẽtanü na 
jexeraãcü poraãcü naxoxü̃ca̱x. 3 —Pema 
rü marü peme, jerü naga pexĩnüẽ ga 
jema ore ga pexü̃ changúexẽẽxü̃. 4 —Rü 
name nixĩ i guxü̃guma chawa 
pejaxũ̱xgü, ngẽma na chama rü pewa 
chajaxṹxü̃rüü̃. Erü wüxi i uwachacüü rü 
tama nüxĩca naxo, ega tama nanewa 
jaxũ̱xgux. Rü ngẽxgumarüü̃ ta i pema rü 
taxuacüma chauxca̱x pemaxẽ, ega tama 
chawa pejaxũ̱xgüechagu. 5 —Chama nixĩ 
i uwane, rü pema i nachacüügü. Rü 
jíxema chawa jaxṹẽchaxe rü chama i 
tümawa, rü aixcuma tá chauxca̱x 
tamaxü̃. Rü ngẽmaãcü wüxi i 
uwachacüü i oxü̃rüü̃ tá tixĩ. Notürü 
ngẽxguma tama chawa 
pejaxũ̱xgüechagu, rü taxucürüwama 
ṯacü pexüe. 6 —Rü texé ja tama chawa 
jaxṹẽchaxe rü tá ítata̱xüchi. Rü wüxi i 
JUÃ́Ũ 14 
,  
15 
O Novo Testamento na língua ticuna do Brasil, 2da ed. ©2009, Liga Bíblica
275 
uwachacüü i daexü̃ rü ipaxü̃ rü 
figuxü̃rüü̃ tá tixĩ, rü ngẽxma tá tajarüxo. 
7 —Rü ngẽxguma chawa 
pejaxũ̱xgüechagu rü taguma nüxü̃ 
ipejarüngümaẽgu i ngẽma ore i pexü̃ 
changúexẽẽxü̃, rü marü name i naxca̱x 
ípeca i ṯacü i penaxwa̱xexü̃, rü chama rü 
tá pexna chanaxã. 8 —Rü ngẽxguma 
aixcuma meã chauxca̱x pemaxẽgu, rü 
Chaunatüxü̃ tá nicua̱xüü̃gü i duü̃xü̃gü. 
Rü ngẽmaãcü aixcuma chorü ngúexü̃gü 
tá peixĩgü. 9 —Chama rü pexü̃ 
changechaü̃ ngẽma na Chaunatü choxü̃ 
ngechaü̃xü̃rüü̃. Rü chanaxwa̱xe i 
aixcuma meã chauga pexĩnüẽẽcha, erü 
chama rü guxü̃guma pexü̃ changechaü̃. 
10 —Chama rü naga chaxĩnü i 
Chaunatüarü mugü rü nüma rü 
guxü̃guma choxü̃ nangechaü̃. Rü 
ngẽxgumarüü̃ tá ta nixĩ ega naga 
pexĩnüẽgu i chorü mugü, rü 
guxü̃gutáma pexü̃ changechaü̃ẽcha. 
11 —Chama rü ngẽmaãcü pemaã nüxü̃ 
chixu na wüxigu chamaã 
petaãẽgüxü̃ca̱x. Rü ngẽmaãcü tá 
aixcuma petaãẽgü. 12 —Rü chama pexü̃ 
chamu na pemücügüxü̃ 
pengechaü̃güxü̃ca̱x, ngẽma chama na 
pexü̃ changechaü̃xü̃rüü̃. 13 —Rü 
ngẽxguma wüxie aixcuma tümamücüxü̃ 
ngechaü̃gu, rü nüxü̃ tangechaü̃ãma rü 
nüẽ́tama ega woo tümamücüca̱x 
taju̱xgu. Rü nataxuma i to i ngechaü̃ i 
ngẽmaãrü jexera. 14 —Pema rü 
chamücügü peixĩgü i ngẽxguma chauga 
pexĩnüẽgu. 15 —Chama rü marü tama 
chorü duü̃xü̃gümareãcü pexü̃ chaxu. Erü 
wüxi i coriarü duü̃xü̃mare rü tama nüxü̃ 
nacua̱x i ngẽma norü cori üxü̃. Notürü 
nhu̱xma rü chamücügümaã pexü̃ chaxu, 
erü pexü̃ nüxü̃ chacua̱xẽẽ i guxü̃ma i ore 
ga Chaunatü chamaã nüxü̃ ixuxü̃. 
16 —Pema rü tama pexira chauxca̱x 
pedaugü, notürü chaxira nixĩ ga pexca̱x 
chadauxü̃ rü pexü̃ chamuxü̃ na aixcuma 
chauxca̱x pemaxẽxü̃ca̱x rü chauxü̃tawa 
penagagüxü̃ca̱x i muxü̃ma i duü̃xü̃gü na 
guxü̃guma choxü̃́ jaxõgüãxü̃ca̱x. Rü 
Chaunatü ja Tupana tá pexna nanaxã i 
guxü̃ma i ṯacü i chauégagu nüxna 
naxca̱x pec̱axü̃. 17 —Rü ngẽma nixĩ i 
pexü̃ chamuxü̃ na pemücügüxü̃ 
pengechaü̃güxü̃ca̱x. 
 
Nhama i naãnecü̱̃ã̱x i duü̃xü̃gü rü 
Ngechuchuchi rü norü 
ngúexü̃güchi naxaie 
18 —Ngẽxguma nhama i naãnecü̱̃ã̱x i 
duü̃xü̃gü pechi aiegu, rü ¡nüxna 
pecua̱xãchie ga chaxira chauchi na 
naxaiexü̃! 19 —Rü ngẽxguma chi nhama 
i naãnecü̱̃ã̱x i duü̃xü̃gürüü̃ peixĩgügu, rü 
nhama i naãnecü̱̃ã̱x i duü̃xü̃gü rü chi 
pexü̃ nangechaü̃gü ngẽma 
natanüxü̃güxü̃ na nangechaü̃güxü̃rüü̃. 
Notürü chama nixĩ ga pexca̱x chadauxü̃ 
natanüwa ga nhama ga naãnecü̱̃ã̱x ga 
duü̃xü̃gü. Rü ngẽmaca̱x nixĩ i pechi 
naxaiexü̃, erü marü tama naxrüü̃ 
peixĩgü. 20 —¡Nüxna pecua̱xãchie ga 
pemaã nhachagu: 
“Taxuü̃ma i wüxi i coriarü duü̃xü̃ rü 
norü corixü̃ narüjexera”, nhachagu! Rü 
jema na chauchi na naxaiexü̃, rü pechi 
rü tá ta naxaie. Rü jexguma chi chauga 
naxĩnüẽgu rü nhu̱xma rü chi ta pega 
naxĩnüẽ. 21 —Rü ngẽmaãcü ta chaugagu 
pechi naxaie i nhama i naãnecü̱̃ã̱x i 
duü̃xü̃gü erü tama nüxü̃ nacua̱xgü ja 
Chaunatü ga núma choxü̃ mucü. 22 —Rü 
JUÃ́Ũ 15 
O Novo Testamento na língua ticuna do Brasil, 2da ed. ©2009, Liga Bíblica
276 
ngẽxguma chi chama tama namaã 
chanango̱xẽẽgu na nhuxãcü chixri na 
namaxẽxü̃, rü tau chima nüxü̃ nacua̱xgü 
ga pecadu na naxügüxü̃. Notürü 
nhu̱xma namaã nüxü̃ na chixuxü̃ na 
nhuxãcü chixri namaxẽxü̃, rü ngẽmaca̱x 
i nhu̱xma rü taxuacüma nüxü̃ nixugü na 
jangearü pecaduã́xü̃. 23 —Rü guxü̃ma i 
duü̃xü̃gü i chauchi aiexü̃ rü 
Chaunatüchi rü ta naxaie. 24 —Rü 
ngẽma duü̃xü̃güpe̱xewa rü Tupanaãrü 
poramaã chanaxü i mexü̃gü i taxü̃ i 
taguma texé ja togue üxü̃. Rü ngẽxguma 
chi tama nape̱xewa chanaxü̱xgu i ngẽma 
mexü̃gü rü tau chima Tupana namaã 
nanaxuegu na nagagutama 
japecaduã̱xgüxü̃. Notürü na woo marü 
nüxü̃ nadaugüxü̃ i ngẽma mexü̃gü i taxü̃ 
i Tupanaãrü poramaã chaxüxü̃, rü 
ngẽxguma rü ta chauchi naxaieama rü 
Chaunatüchi rü ta naxaie. 25 —Notürü 
ngẽmaãcü nangupetü erü Tupana 
najanguxẽẽchaü̃ i norü ore i ümatüxü̃ i 
nhaxü̃: 
“Chauchi naxaie woo taxuü̃ma i 
chixexü̃ chaxü̱xgu”, 
nhaxü̃. 26 —Notürü chama rü tá 
Chaunatüégagu pexca̱x núma chanamu i 
perü ngü̃xẽẽruü̃ i Tupanaãẽ i Üünexü̃ i 
tá pexü̃ nüxü̃ cua̱xẽẽxü̃ i ore i aixcuma 
ixĩxü̃. Rü nüma tá nixĩ i meãma pemaã 
nüxü̃ jaxuxü̃ i chauchiga. 27 —Rü pema 
rü tá ta chauchigaxü̃ peixugüe, jerü 
noxri ichanaxügügu ga duü̃xü̃gümaã 
nüxü̃ na chixuxü̃ ga chorü ore, rü 
woetama marü chauxü̃tawa pejexmagü 
—nhanagürü ga Ngechuchu. 
 
16
  
1 Rü Ngechuchu rü nhanagürü 
nüxü̃: —Rü pemaã nüxü̃ chixu i 
nhaã ore na tama nüxü̃ na 
perüxoexü̃ca̱x na choxü̃́ pejaxõgüxü̃. 
2 —Rü ngutaque̱xepataü̃güwa tá pexü̃ 
ínawoxü̃. Rü aixcuma tá nawa nangu na 
texé pexü̃ ḏaixü̃ rü tá nagu tarüxĩnüxü̃ 
na ngẽmaãcü mexü̃ Tupanaca̱x taxüxü̃. 
3 —Rü ngẽmaãcü tá pemaã namaxẽ i 
duü̃xü̃gü, erü taguma nüxü̃ nacua̱xgü ja 
Chaunatü, rü choxü̃ rü ta tama 
nacua̱xgü. 4 —Rü pemaã nüxü̃ chixu i 
nhaã ore i nhu̱xmax, na nüxna 
pecua̱xãchiexü̃ca̱x i ngẽxguma jixcüra 
ngẽmaãcü pexü̃ nangupetügu. 
 
Tupanaãẽ i Üünexü̃ãrü puracüchiga 
—Noxri rü tama pemaã nüxü̃ chixu i 
nhaã ore, jerü petanügu charüxã̱ũ̱x. 
5 —Notürü i nhu̱xma rü tá pexna íchixũ na 
Chaunatü ga núma choxü̃ mucüxü̃tawa na 
changẽxmaxü̃ca̱x. Rü pema rü taxúema 
choxna peca na ngextá tá na chaxũxü̃. 
6 —Notürü poraãcü pengechaü̃güama erü 
pemaã nüxü̃ chixu i ngẽma ore. 7 —Notürü 
aixcuma pemaã nüxü̃ chixu rü pexca̱x 
narümemaẽ nixĩ na Chaunatüca̱x 
chataeguxü̃. Rü ngẽxguma chi tama 
Chaunatüxü̃tawa chaxũxgu rü tau chima 
núma naxũ i Naãẽ i Üünexü̃ i pexü̃ 
rüngü̃xẽẽxü̃. Notürü ngẽxguma ngẽ́ma 
chaxũxgu rü chama tá núma chanamu i 
Naãẽ i Üünexü̃. 8 —Rü ngẽxguma Naãẽ i 
Üünexü̃ núma ũxgu rü tá guxü̃ i 
duü̃xü̃güxü̃ nüxü̃ nacua̱xẽẽ na 
japecaduã̱xgüxü̃. Rü tá nanango̱xẽẽ i 
nhuxãcü na jiĩxü̃ i ngẽma maxü̃ i 
Tupanape̱xewa aixcuma mexü̃. Rü tá 
duü̃xü̃güxü̃ nüxü̃ nacua̱xẽẽ na Tupana tá 
napocuexü̃ i duü̃xü̃gü naxca̱x i norü 
pecadugü. 9 —Rü nüma i Naãẽ i Üünexü̃ tá 
duü̃xü̃güxü̃ nüxü̃ nacua̱xẽẽ na 
pecaduã̱xgüxü̃ jiĩxü̃ erü tama choxü̃́ 
JUÃ́Ũ 15 
,  
16 
O Novo Testamento na língua ticuna do Brasil, 2da ed. ©2009, Liga Bíblica
277 
najaxõgü. 10 —Rü tá nanangúexẽẽ i 
nhuxãcü na jiĩxü̃ i ngẽma maxü̃ i 
Tupanape̱xewa aixcuma mexü̃, erü chama 
rü tá Chaunatüxü̃tawa chaxũ, rü pema rü 
tãũxü̃táma marü choxü̃ pedaugü. 11 —Rü 
Naãẽ i Üünexü̃ tá duü̃xü̃güxü̃ nüxü̃ 
nacua̱xẽẽ na Tupana tá napocuexü̃ i 
duü̃xü̃gü i chixexü̃ ügüxü̃, erü Tupana rü 
namaã nanaxuegu na marü napocuãxü̃ i 
Chataná i nhama i naãnemaã icuáxü̃. 
12 —Chama rü choxü̃́ nangẽxma i muxü̃ma 
i to i ore i pemaã nüxü̃ chixuxchaü̃chiréxü̃. 
Notürü ega nhu̱xma chi pemaã nüxü̃ 
chixuxgu rü tau chima nüxü̃ pecua̱xgü. 
13 —Rü Tupanaãẽ i Üünexü̃ rü nüxü̃ nixu i 
ore i aixcuma ixĩxü̃xĩcatama. Rü ngẽxguma 
núma naxũxgu rü nüma tá pexü̃ nangúexẽẽ 
i guxü̃ma i ore i aixcuma ixĩxü̃. Erü nüma 
rü tama nüẽchama tá nidexa, notürü 
ngẽma ore i Chaunatüxü̃tawa rü 
chauxü̃tawa nüxü̃ naxĩnüxü̃xü̃xica tátama 
nixu. Rü tá pexü̃ nüxü̃ nacua̱xẽẽ i guxü̃ma i 
ṯacü i jixcüra tá ngupetüxü̃. 14 —Rü nüma 
rü tá choxü̃ nicua̱xüxü̃ erü chauxü̃tawa tá 
nanajaxu i norü ngu̱xẽẽtae, rü nhu̱xmachi 
tá pexü̃ nangúexẽẽ namaã i ngẽma 
ngu̱xẽẽtae. 15 —Guxü̃ma i Chaunatüaxü̃́ 
ngẽxmaxü̃ rü choxrü ta nixĩ. Ngẽmaca̱x 
pemaã nüxü̃ chixu rü Naãẽ i Üünexü̃ rü 
chauxü̃tawa tá nanajaxu i norü ngu̱xẽẽtae, 
rü nhu̱xmachi pexü̃ tá namaã nangúexẽẽ. 
16 —Rü paxa rü tãũxü̃táma choxü̃ pedau. 
Notürü ngẽmawena rü wena táxarü choxü̃ 
pedau erü Chaunatüxü̃tawa tá chaxũ 
—nhanagürü ga Ngechuchu. 
 
Ngechuchuarü ngúexü̃güarü 
ngechaü̃ rü tá taãẽxü̃ nananguxuchi 
17 Rü jexguma nhuxre ga toma ga 
Ngechuchuarü ngúexü̃gü rü togüna 
tacagü, rü nhatarügügü: —¿Ṯacüchiga 
nixĩ na ngẽma nhaxü̃: 
“Rü paxa rü tãũxü̃táma choxü̃ 
pedaugü. Notürü ngẽmawena rü wena 
táxarü choxü̃ pedaugü”, nhaxü̃? ¿Rü 
ṯacüchiga ta nixĩ na nhaxü̃: 
“Chama rü Chaunatüxü̃tawa tá 
chaxũ”, nhaxü̃? 18 —¿Rü ṯacüchiga ta 
nixĩ na nhaxü̃: 
“Rü paxa rü tãũxü̃táma choxü̃ 
pedaugü”, nhaxü̃? Rü jixema rü tama 
nüxü̃ tacua̱xgüéga na ṯacüchigaxü̃ 
tamaã jaxuxü̃ —nhatarügügü. 19 Rü 
Ngechuchu rü nüxü̃ nacua̱xama ga 
nüxna na tacagüchaü̃xü̃ ga tomax. Rü 
jemaca̱x nhanagürü toxü̃: —Chama rü 
marü pemaã nüxü̃ chixu rü paxa rü 
tãũxü̃táma choxü̃ pedau, notürü 
ngẽmawena rü wena táxarü choxü̃ 
pedau. ¿Rü ngẽma dexaca̱xtama i 
pegüna pecagüxü̃? 20 —Rü aixcuma 
pemaã nüxü̃ chixu rü pema rü tá 
pexauxe, rü tá pengechaü̃gü. Notürü 
nhama i naãnecü̱̃ã̱x i duü̃xü̃gü rü tá 
nataãẽgü. Notürü woo pema tá 
pengechaü̃gü, rü ngẽma perü ngechaü̃ 
rü tá taãẽxü̃ nananguxuchi. 
21 —Ngẽxguma wüxi i nge 
íraxacüchaü̃gu rü inaxi̱xãchiãẽ, erü 
ingu̱xneca. Notürü ngẽxguma marü 
tabuxgu ja ngĩrü õxchana, rü nüxü̃ 
ijarüngüma na nhuxãcü poraãcü ngĩxü̃́ 
na nangu̱xchiréxü̃ i noxrix, erü 
tümamaã itaãẽ ja ngĩrü õxchana. 22 —Rü 
ngẽxgumarüü̃ tá ta pexü̃ nangupetü i 
pemax, erü nhu̱xma rü penaxi̱xãchiãẽgü. 
Notürü wena táxarü chataegu rü pexü̃ 
íchajadau. Rü ngẽxguma rü tá pexü̃́ 
nangẽxma i wüxi i taãẽ i taxucürüwama 
texé pexna jaxuxü̃. 23 —Rü ngẽxguma 
JUÃ́Ũ 16 
O Novo Testamento na língua ticuna do Brasil, 2da ed. ©2009, Liga Bíblica
278 
ínanguxgu tá i ngẽma ngunexü̃ na 
janguxü̃ i nhaã pemaã nüxü̃ chixuxü̃, rü 
taxuü̃ca̱xtáma ṯacüca̱x choxna pecagü 
erü aixcuma Chaunatü tá nixĩ ja pexna 
naxãcü i guxü̃ma i ṯacü i chauégagu 
nüxna naxca̱x pec̱axü̃. 24 —Nhu̱xmarüta 
i pema rü taxuü̃ca̱xma chauégagu 
ípecagü. ¡Naxca̱x ípeca rü tá penajaxu i 
ngẽma naxca̱x ípec̱axü̃! Rü ngẽmaãcü rü 
tá aixcuma petaãẽgü. 
 
Ngechuchu rü marü nüxü̃ 
narüjexera i guxü̃ma i ṯacü i nhama 
i naãnewa ngẽxmaxü̃ 
25 —Nhu̱xma rü cua̱xruü̃gügu 
chajaxuãcüma pemaã nüxü̃ chixu i ore. 
Notürü nawa tá nangu i ngunexü̃ i marü 
tãũxü̃táma ngẽmaãcü pemaã nüxü̃ 
chixu. Rü ngẽxguma rü tá noxtacüma 
meã pemaã chanango̱xẽẽ i 
Chaunatüchiga. 26-27 —Rü ngẽma 
ngunexü̃gu i pema rü Chaunatüxü̃tawa 
tá chauégagu naxca̱x ípeca i ṯacü i 
penaxwa̱xexü̃. Rü taxuü̃ca̱xma tü̱xcüü̃ 
chama tá Chaunatüxü̃tawa pexü̃́ naxca̱x 
íchaca, erü nümatama ja Chaunatü rü 
woetama pexü̃ nangechaü̃, erü pema rü 
choxü̃ pengechaü̃ rü pejaxõgü na 
naxü̃tawa ne chaxũxü̃. 
28 —Chaunatüxü̃tawa ne chaxũ na 
nhama ga naãnewa chaxũxü̃ca̱x. Rü 
nhu̱xma rü tá nüxna chataegu i nhama i 
naãne na wenaxãrü Chaunatüxü̃tawa 
chaxũxü̃ca̱x —nhanagürü. 29 Rü jexguma 
ga toma ga norü ngúexü̃gü rü 
nhatarügügü: —Nhu̱xma waxi nixĩ i 
meãxü̃chima tomaã cunango̱xẽẽxü̃ i 
curü ore i tomaã nüxü̃ cuixuxü̃. Rü tama 
ṯacügu ixuxü̃ãcüma tomaã nüxü̃ cuixu. 
30 —Rü nhu̱xma rü nüxü̃ tacua̱x na 
aixcuma guxü̃xü̃ma na cucuáxü̃. Rü 
taxuacüma texé nhuxũ nhatagürü cuxü̃. 
Rü ngẽmaca̱x nixĩ i tajaxõgüxü̃ na 
aixcuma Tupanaxü̃tawa na ne cuxũxü̃ 
—nhatarügügü. 31 Rü Ngechuchu toxü̃ 
nangãxü̃ rü nhanagürü: —¿Aixcuma 
pejaxõgüxü̃ i nhu̱xmax? 32 —Rü nawa tá 
nangu i ngunexü̃ rü nhu̱xmatátama nixĩ 
i na pegü pewoonexü̃. Rü wüxichigü i 
pema rü tá pepatawa pexĩ, rü chaxica tá 
nuã choxü̃ peta̱x. Notürü tama chaxica 
tá icharüxã̱ũ̱x, erü Chaunatü rü 
chauxü̃tawa nangẽxma. 33 —Rü guxü̃ma 
i nhaã ore rü pemaã nüxü̃ chixu na 
chaugagu petaãẽgüxü̃ca̱x. Rü nhama i 
naãnewa rü tá ngúxü̃ peinge. Notürü 
¡peporae! erü chama rü marü nüxü̃ 
charüjexera i guxü̃ma i ṯacü i nhama i 
naãnewa ngẽxmaxü̃ —nhanagürü. 
 
Ngechuchu rü norü 
ngúexü̃güca̱x najumuxẽ 
 
17
  
1 Rü jema nhaxguwena rü 
Ngechuchu dauxü̃gu nadawenü, 
rü nhanagürü: —Pa Chaunatüx, marü 
nawa nangu i ngunexü̃ na chajuxü̃. Rü 
chanaxwa̱xe na duü̃xü̃güxü̃ nüxü̃ 
cucua̱xẽẽxü̃ na aixcuma chama rü cune 
chiĩxü̃. Rü ngẽmaãcü i chama rü tá nüxü̃ 
nüxü̃ chacua̱xẽẽ na cuma rü aixcuma 
Tupana na cuiĩxü̃. 2 —Erü marü guxü̃ i 
duü̃xü̃güarü ãẽ̱xgacüxü̃ choxü̃ cuixĩxẽẽ, 
na chanamaxẽxẽẽxü̃ca̱x i guxü̃ma i 
duü̃xü̃gü i choxna cumugüxü̃. 3 —Rü 
ngẽma duü̃xü̃gü tá nüxü̃́ nangẽxma i 
maxü̃ i taguma gúxü̃ ega cuxü̃ 
nacua̱xgügu na cuxicatama Tupana na 
cuiĩxü̃, rü choxü̃ nacua̱xgügu na chama 
rü Cristu ga núma choxü̃ cumucü na 
chiĩxü̃. 4 —Chama rü marü cuxü̃ 
JUÃ́Ũ 16 
,  
17 
O Novo Testamento na língua ticuna do Brasil, 2da ed. ©2009, Liga Bíblica
279 
chataxẽẽ i nhama i naãnewa rü 
chajanguxẽẽ i guxü̃ma i puracü ga nawa 
choxü̃ cumuxü̃. 5 —Rü nhu̱xma Pa 
Chaunatüx, rü chanaxwa̱xe i 
cugüxü̃tawa choxü̃ cungẽxmaxẽẽ na 
choxü̃́ nangẽxmaxü̃ca̱x ga jematama 
pora ga cumaã choxü̃́ jexmaxü̃ ga noxri 
taũta naãne ü̱xgu. 6 —Rü guxema 
duü̃xẽgü ja tüxü̃ cuidexechixe ga nhama 
ga naãnewa na choxna tüxü̃ 
cumugüxü̃ca̱x, rü marü tüxü̃ nüxü̃ 
chacua̱xẽẽ i texé na cuiĩxü̃ i cumax. Rü 
woetama cuxrügü tixĩgü rü cuma nixĩ 
ga choxna tüxü̃ cumugüxü̃. Rü tümagü 
rü marü naga taxĩnüẽ i curü ore. 7 —Rü 
nhu̱xma rü marü nüxü̃ tacua̱x rü 
guxü̃ma i ngẽma choxna cuxãxü̃, rü 
aixcuma cuxü̃tawa ne naxũ. 8 —Rü 
chama rü marü tümamaã nüxü̃ chixu ga 
curü ore ga chamaã nüxü̃ cuixuxü̃. Rü 
tümagü rü marü tajaxõgü i ngẽma ore. 
Rü nüxü̃ ticua̱xãchitanü na aixcuma 
cuxü̃tawa na ne chaxũxü̃ i chamax. Rü 
tajaxõgü ga cuma núma choxü̃ na 
cumuxü̃. 9 —Rü ngẽmaca̱x cuxna chaca 
na tüxü̃ na curüngü̃xẽẽxü̃ca̱x. Rü tama 
cuxna chaca na nüxü̃ curüngü̃xẽẽxü̃ca̱x i 
nhama i naãnecü̱̃ã̱x i duü̃xü̃gü, notürü 
cuxna chaca na tüxü̃ curüngü̃xẽẽxü̃ca̱x 
ja guxema choxna tüxü̃ cumugüxe, erü 
curü duü̃xü̃gü tixĩgü. 10 Rü guxãma ja 
jíxema choxrügü ixĩgüxe rü cuxrügü 
tixĩgü. Rü guxãma ja cuxrügü ixĩgüxe rü 
choxrügü tixĩgü. Rü tümagagu rü 
duü̃xü̃gü choxü̃ nicua̱xüü̃gü. 11 —Chama 
rü marü tãũxü̃táma nhama i naãnewa 
changẽxmaẽcha, notürü i tümagü rü 
ngẽmáãcü nhama i naãnewa tá 
tangẽxmagü ngẽxguma cuxü̃tawa 
chaxũjane. Pa Chaunatü ja Üünecüx, rü 
chanaxwa̱xe na curü pora ga choxna 
cuxãxü̃maã tüxna cudauxü̃ ja jíxema 
choxna tüxü̃ cumugüxe, na ngẽmaãcü 
guxãma wüxigu rüxĩnüẽxü̃ca̱x, ngẽma 
cuma rü chama na wüxigu 
rüxĩnüẽxü̃rüü̃. 12 —Rü jexguma guxema 
choxna tüxü̃ cumugüxetanüwa 
chajexmagu ga nhama ga naãnewa, rü 
curü pora ga choxna cuxãxü̃maã tüxna 
chadau rü tüxü̃ íchapoxü̃. Rü taxúema 
ga guxema choxna tüxü̃ cumugüxe rü 
itajarütauxe. Rü Juda ga woetama 
ijarütaxuxü̃xicatama inajarütaxu na 
janguxü̃ca̱x i curü ore i ümatüxü̃. 
13 —Rü nhu̱xma rü cuxü̃tawa tá chaxũ. 
Notürü nhu̱xmarüta nhama i naãnewa 
changẽxmajane rü nüxü̃ chixu i nhaã 
curü ore na tümagü rü ta tüxü̃́ 
nangẽxmaxü̃ca̱x i ngẽma taãẽ i aixcuma 
ixĩxü̃ i chama choxü̃́ ngẽxmaxü̃. 
14 —Chama rü marü tümamaã nüxü̃ 
chixu i curü ore. Notürü nhama i 
naãnecü̱̃ã̱x i duü̃xü̃gü rü tümachi 
naxaie, erü tüma rü tama naxrüü̃ tixĩgü, 
ngẽxgumarüü̃ i chama rü tama nhama i 
naãnecü̱̃ã̱xrüü̃ chixĩ. 15 —Tama cuxna 
tümaca̱x chaca na tüxü̃ na cuigagüxü̃ca̱x 
i nhama i naãnewa. Notürü cuxna chaca 
na tüxü̃ na ícupoxü̃xü̃ca̱x nüxna i ṉg̱oxo 
i Chataná. 16 —Chama rü tama nhama i 
naãnecü̱̃ã̱x chixĩ. Rü tümagü rü ta tama 
nhama i naãnecü̱̃ã̱x tixĩgü, erü cuxrügü 
tixĩgü i nhu̱xmax. 17 —Curü ore rü 
aixcuma nixĩ. Rü chanaxwa̱xe i tüxü̃ 
cungúexẽẽ i curü ore, na aixcuma 
cupe̱xewa tixüünexü̃ca̱x ja jíxema 
choxna tüxü̃ cumugüxe. 18 —Rü 
jexgumarüü̃ ga nhama ga naãnecü̱̃ã̱x ga 
duü̃xü̃gütanüwa choxü̃ na cumuxü̃rüü̃, 
rü ngẽxgumarüü̃ i chama rü ta nhama i 
JUÃ́Ũ 17 
O Novo Testamento na língua ticuna do Brasil, 2da ed. ©2009, Liga Bíblica
280 
naãnecü̱̃ã̱x i duü̃xü̃gütanüwa tüxü̃ 
chamugü. 19 —Rü tümagagu chaugü 
ichaxã na tüxü̃ changúexẽẽxü̃ca̱x i curü 
ore i aixcuma ixĩxü̃, na cupe̱xewa 
tixüünexü̃ca̱x ja jíxema choxna tüxü̃ 
cumugüxe. 20 —Notürü tama jíxema 
nhu̱xma jaxõgüxeca̱xicatama cuxna 
chaca. Notürü cuxna chaca ta tümaca̱x 
ja jíxema jixcüra tá jaxõgüxe nagagu i 
tümaãrü ore ja jíxema nhu̱xma 
jaxõgüxe. 21 —Rü guxãma ja jíxemaca̱x 
cuxna chaca na aixcuma wüxitama 
tixĩgüxü̃ca̱x. Rü ngẽma cuma rü chama 
na wüxitama ixĩgüxü̃rüü̃, Pa Chaunatüx, 
rü chanaxwa̱xe i guxãma i tüma rü ta 
wüxitama tixĩgü. Rü ngẽmaãcü i nhama 
i naãnecü̱̃ã̱x i duü̃xü̃gü, rü tá najaxõgü 
na cuma núma choxü̃ cumuxü̃. 22 —Rü 
chama rü marü tüxna chanaxã i 
ngẽmatama pora i cuma choxna cuxãxü̃ 
na ngẽmaãcü wüxitama tixĩgüxü̃ca̱x 
ngẽma cuma rü chama na wüxitama 
ixĩgüxü̃rüü̃. 23 —Rü chanaxwa̱xe na 
tümawa changẽxmaxü̃ rü cuma i chawa 
na cungẽxmaxü̃ na ngẽmaãcü aixcuma 
wüxitama ixĩgüxü̃ i guxãma i jixema. Rü 
ngẽmaãcü i nhama i naãnecü̱̃ã̱x i 
duü̃xü̃gü rü tá nüxü̃ nicua̱xãchitanü na 
cuma núma choxü̃ cumuxü̃, rü tá nüxü̃ 
nicua̱xãchitanü na tüxü̃ cungechaü̃xü̃ ja 
jíxema choxna tüxü̃ cumugüxe ngẽma 
na choxü̃ cungechaü̃xü̃rüü̃. 24 —Pa 
Chaunatüx, cuma choxna tüxü̃ cumugü. 
Rü chanaxwa̱xe i chauxü̃tawa 
tangẽxmagü i ngẽ́ma tá 
íchangẽxmaxü̃wa, na nüxü̃ 
tadaugüxü̃ca̱x i chorü pora ga choxna 
cuxãxü̃. Jerü choxü̃ cungechaü̃ ga 
jexguma taũta naãne ixügügumama. 
25 —Pa Chaunatü ja Mecüx, nhama i 
naãnecü̱̃ã̱x i duü̃xü̃gü rü tama cuxü̃ 
nacua̱xgü. Notürü chama rü cuxü̃ 
chacua̱x. Rü jíxema choxna tüxü̃ 
cumugüxe rü ta marü nüxü̃ tacua̱xgü na 
cuma núma choxü̃ cumuxü̃. 26 —Rü 
marü tüxü̃ nüxü̃ chacua̱xẽẽ na texé 
cuiĩxü̃. Rü guxü̃gutáma tüxü̃ nüxü̃ 
chicua̱xẽẽãmachigü na cuma choxü̃ 
cungechaü̃xü̃rüü̃ tügü 
tangechaü̃güxü̃ca̱x rü chama rü 
tümaxü̃tawa na changẽxmaxü̃ca̱x 
—nhanagürü ga Ngechuchu. 
 
Ngechuchuxü̃ nijauxgü 
(Mt 26.47-56; Mr 14.43-50; 
 
Lc 22.47-53) 
 
18
  
1 Rü jema nhaxguwena ga 
Ngechuchu rü tomaã 
inaxũãchi, na Chedrṹãrü ngatexü̃ãrü 
tocutüwa taxĩxü̃ca̱x. Rü jéma najexma 
ga wüxi ga nanetünecü. Rü jemawa 
naxũ ga Ngechuchu tomaã. 2 Rü Juda 
ga jema bexma cúãcü Ngechuchuxü̃ 
íjaxuaxü̃xü̃ rü nüxü̃ nacua̱x ga jema 
nachica, jerü Ngechuchu rü 
muẽ̱xpü̱xcüna jéma tomaã 
nangutaque̱xexü̃. 3 Rü jéma nangu ga 
Juda namaã ga nhuxre ga churaragü 
rü nhuxre ga tupauca ga taxü̃neãrü 
purichíagü ga jéma namugüxü̃ ga 
paigüarü ãẽ̱xgacügü rü parichéugü. 
Rü meãma nixãxne, rü jéma 
nanangegü ga omügü. 4 Notürü ga 
Ngechuchu rü marü nüxü̃ nacua̱x ga 
guxü̃ma ga ṯacü tá nüxü̃ na 
ngupetüxü̃. Rü jemaca̱x naxca̱x nixũ, 
rü nüxna naca, rü nhanagürü: 
—¿Texéca̱x nixĩ i pedaugüxü̃? 
—nhanagürü. 5 Rü nümagü rü 
Ngechuchuxü̃ nangãxü̃gü, rü 
JUÃ́Ũ 17 
,  
18 
O Novo Testamento na língua ticuna do Brasil, 2da ed. ©2009, Liga Bíblica
281 
nhanagürügü: —Nacharétucü̱̃ã̱x i 
Ngechuchuca̱x nixĩ i tadaugüxü̃ 
—nhanagürügü. Rü Ngechuchu 
nanangãxü̃, rü nhanagürü: —Chama 
chixĩ —nhanagürü. Rü Juda ga bexma 
cúãcü ínaxuaxü̃xü̃ rü jema 
churaragütanüwa najexma. 6 Rü 
jexguma jema nhaxgu ga Ngechuchu: 
“Chama chixĩ”, nhaxgu, rü 
nügüweama nacaixü̃tanü ga jema 
churaragü, rü jexma najaji. 7 Rü 
jexguma ga Ngechuchu rü wena 
nüxna naca, rü nhanagürü: 
—¿Texéca̱x nixĩ i pedaugüxü̃? 
—nhanagürü. Rü nümagü rü 
nanangãxü̃gü rü nhanagürügü: 
—Nacharétucü̱̃ã̱x i Ngechuchuca̱x nixĩ 
i tadaugüxü̃ —nhanagürügü. 8 Rü 
Ngechuchu rü wenaxãrü nhanagürü 
nüxü̃: —Marü pemaã nüxü̃ chixu rü 
chama chixĩ. Rü ngẽxguma chauxca̱x 
pedaugügu rü ¡ípejaxĩxẽẽ i nhaã 
chorü ngúexü̃gü! —nhanagürü. 9 Rü 
jemaãcü nangupetü na janguxü̃ca̱x ga 
norü ore ga nümatama ga Ngechuchu 
nüxü̃ jaxuxü̃ ga nhaxgu: 
“Jíxema Chaunatü choxna tüxü̃ 
mugüxe rü taxúetáma itajarütauxe”, 
nhaxgu. 10 Rü Chimáũ ga Pedru rü nüxü̃́ 
ijexma ga wüxi ga cüchi. Rü ngĩxü̃ 
najaxu ga norü cüchi rü jemamaã 
ínanadaechinü ga paigüarü ãẽ̱xgacüarü 
duü̃xü̃ ga Malcugu ãẽ́gaxü̃. Rü norü 
tügünechinü ínadae. 11 Notürü ga 
Ngechuchu rü Pedruxü̃ nhanagürü: 
—¡Ngĩxchixü̃gu ngĩxü̃ ixücuchi i curü 
cüchi! ¿Tama e̱xna nüxü̃ cucua̱x na 
chama rü tá ngúxü̃ chingexü̃ ngẽma 
Chaunatü chamaã naxueguxü̃rüü̃? 
—nhanagürü. 
 
Anápatawa Ngechuchuxü̃ nagagü 
 
(Mt 26.57-58; Mr 14.53-54; Lc 22.54) 
12 Rü jexguma ga churaragüarü 
ãẽ̱xgacü, namaã ga norü churaragü rü 
tupaucaarü purichíagü, rü Ngechuchuxü̃ 
nijauxgü. Rü najana̱ĩ̱xchacüügü. 13 Rü 
noxri rü ãẽ̱xgacü ga Anápatawa 
nanagagü. Rü Aná rü Caipána̱xtü nixĩ. 
Rü guma taunecügu ga Caipá rü 
paigüeru nixĩ. 14 Rü jema Caipá nixĩ ga 
ü̃paacü jema Judéugüarü 
ãẽ̱xgacügümaã nüxü̃ ixuxü̃ ga na 
namemaẽxü̃ ga wüxitama ga jatü 
guxü̃ma ga Judéugüca̱x na juxü̃. 
 
Pedru rü tama 
 
Ngechuchuxü̃ nacua̱xneta 
 
(Mt 26.69-70; Mr 14.66-68; 
 
Lc 22.55-57) 
15 Rü chama rü Chimáũ ga Pedru rü 
wüxigu Ngechuchuwe tarüxĩ. Rü jema 
paigüarü ãẽ̱xgacü rü choxü̃ nacua̱x. Rü 
jemaca̱x ga chama rü wüxigu 
Ngechuchumaã tichocu ga 
ãẽ̱xgacüpataa̱xtüwa. 16 Notürü ga Pedru 
rü ĩã̱xãrü düxétügutama narüxã̱ũ̱x. Rü 
jemaca̱x íchaxũxü̃ ga chama, rü jema 
ĩã̱xãrü daruü̃ ga ngecümaã chajarüdexa, 
rü jexguma Pedruxü̃ ijamucuchi. 17 Rü 
jexguma ga jema ngecü ga ĩã̱xãrü 
daruü̃, rü Pedruna ica, rü ngĩgürügü: 
—¿Tama e̱xna cuma rü ta wüxi i norü 
ngúexü̃ cuiĩxü̃ i ngẽma jatü i 
jajauxgüxü̃? —ngĩgürügü. Rü Pedru 
ngĩxü̃ nangãxü̃, rü nhanagürü: —Tama 
nixĩ —nhanagürü. 18 Rü jéma ĩã̱xtüwa rü 
ãẽ̱xgacüarü duü̃xü̃gü rü purichíagü rü 
nanaxügü ga wüxi ga üxü, jerü 
nagáuane. Rü guma üxüxetüarü 
JUÃ́Ũ 18 
O Novo Testamento na língua ticuna do Brasil, 2da ed. ©2009, Liga Bíblica
282 
ngaicamagu nachigü, rü jéma nügü 
ninaĩxü̃gü. Rü Pedru rü ta jéma nügü 
nanaĩxü̃ naxẽtüwa ga guma üxü. 
 
Paigüarü ãẽ̱xgacü rü 
Ngechuchuna naca 
 
(Mt 26.59-66; Mr 14.55-64; 
 
Lc 22.66-71) 
19 Rü jema paigüarü ãẽ̱xgacü rü 
inanaxügü ga Ngechuchuna na nac̱axü̃, 
rü nhanagürü: —¿Ṯacü nixĩ ga 
duü̃xü̃güxü̃ namaã cungúexẽẽxü̃? ¿Rü 
texégü tixĩ ja jíxema curü ngúexü̃gü? 
—nhanagürü. 20 Rü Ngechuchu 
nhanagürü nüxü̃: —Chama rü guxü̃ ga 
duü̃xü̃güpe̱xewa nüxü̃ chixu ga chorü 
ore. Rü ngutaque̱xepataü̃güwa rü 
tupauca ja taxü̃newa i ngextá guxü̃ma i 
Judéugü íngutaque̱xegüxü̃wa 
chanangúexẽẽ ga duü̃xü̃gü. Rü jemaãcü 
taxuü̃ma ichicu̱x ga chorü ore. 21 —¿Rü 
tü̱xcüü̃ i choxna cuc̱axü̃ i nhu̱xmax? 
Ẽcü, ¡nüxna naca i ngẽma duü̃xü̃gü ga 
nüxü̃ ĩnüẽxü̃ ga chorü ore! Rü nümagü 
tá cumaã nüxü̃ nixugüe ga ṯacüchigaxü̃ 
namaã na chixuxü̃. Erü nümagü rü nüxü̃ 
nacua̱xgü i guxü̃ma ga ṯacü ga namaã 
nüxü̃ chixuxü̃ —nhanagürü. 22 Rü 
jexguma Ngechuchu jema nhaxgu, rü 
wüxi ga tupauca ga taxü̃neãrü purichía 
ga naxü̃tagu chixü̃, rü 
Ngechuchuchametügu nidagü. Rü 
nhanagürü Ngechuchuxü̃: —¿Tü̱xcüü̃ 
ngẽmaãcü cunangãxü̃ ja daa paigüarü 
ãẽ̱xgacü? —nhanagürü. 23 Rü 
Ngechuchu nanangãxü̃ rü nhanagürü: 
—Rü ngẽxguma ṯacü rü chixexü̃xü̃ 
chixuxgu, ¡rü nüxü̃ ixu na nhuxãcü 
chixri na chidexaxü̃! Notürü ega chorü 
ore rü aixcuma jixĩgu, rü ¿tü̱xcüü̃ i 
choxü̃ cuidagüxü̃ i nhu̱xmax? 
—nhanagürü. 24 Rü jexguma ga Aná rü 
Ngechuchuxü̃ janáĩãcüma paigüarü 
ãẽ̱xgacü ga Caipáxü̃tawa nanamu. 
 
Pedru rü wenaxãrü tama 
Ngechuchuxü̃ nacua̱xneta 
 
(Mt 26.71-75; Mr 14.69-72; 
 
Lc 22.58-62) 
25 Rü joxni ga Pedru rü üxüarü 
ngaicamagu nachiecha, rü jéma nügü 
nanaĩxü̃ãma. Rü jema jéma jexmagüxü̃ 
rü nüxna nacagüe, rü nhanagürügü: 
—¿Tama e̱xna cuma rü ta norü ngúexü̃ 
cuiĩxü̃ i ngẽma jatü i jajauxgüxü̃? 
—nhanagürügü. Notürü ga Pedru rü 
tama nügü nixu, rü nhanagürü: —Tama 
nixĩ —nhanagürü. 26 Rü jéma najexma 
ga wüxi ga paigüarü ãẽ̱xgacüarü duü̃xü̃. 
Rü jema rü Pedru ídaechinüxü̃tanüxü̃ 
nixĩ. Rü Pedruna naca, rü nhanagürü: 
—¿Tama e̱xna cuma jiĩxü̃ ga 
nanetünecüwa Ngechuchumaã cuxü̃ 
chadauxü̃? —nhanagürü. 27 Rü Pedru rü 
wenaxãrü tama nügü nixu. Rü 
jexgumatama nica ga ota. 
 
Ngechuchu rü 
Piratupe̱xewa najexma 
 
(Mt 27.1-2, 11-14; Mr 15.1-5; 
 
Lc 23.1-5) 
28 Rü jexguma Ngechuchumaã nüxü̃ 
nachauegu ga nüxna na nacagüxü̃, rü 
Caipápatawa ínanagaxüchigü rü 
Judéaaneãrü ãẽ̱xgacü ga 
Romacü̱̃ã̱xpatawa nanagagü. Notürü 
marü ningóonechaü̃ ga jexguma rü 
jemaca̱x ga jema Judéugü rü tama 
guma ãẽ̱xgacüpatagu nachocu, jerü 
norü mugü nüxü̃ nixu rü taxü̃ ga pecadu 
JUÃ́Ũ 18 
O Novo Testamento na língua ticuna do Brasil, 2da ed. ©2009, Liga Bíblica
283 
nixĩ na wüxi ga Romacü̱̃ã̱xpatagu na 
nachocuxü̃ ga jema ngunexü̃gu. Rü 
jemaãcü tama Tupanape̱xewa nügü 
nixüxaarü maxü̃ã̱xẽẽgüchaü̃, jerü 
jexguma nügü jaxüxaarü 
maxü̃ã̱xẽẽgügu, rü taxucürüwa 
nanangõ̱xgü ga õna ga Üpetüchigaarü 
petaca̱x namexẽẽxü̃. 29 Rü jemaca̱x ga 
guma ãẽ̱xgacü ga Romacü̱̃ã̱x ga Piratu 
rü napatawa ínaxũxũ ga duü̃xü̃gümaã 
na jadexaxü̃ca̱x. Rü nhanagürü nüxü̃: 
—¿Ṯacüca̱x ípenaxuaxü̃ ja daa jatü? 
—nhanagürü. 30 Rü nümagü rü Piratuxü̃ 
nangãxü̃gü, rü nhanagürügü: 
—Ngẽxguma chi tama wüxi i taxü̃ i 
chixexü̃ naxü̱xgu, rü tau chima 
cuxü̃tawa tanaga —nhanagürügü. 31 Rü 
jexguma ga Piratu rü nhanagürü nüxü̃: 
—¡Ẽcü perü ãẽ̱xgacügüxü̃tawa penaga, 
rü perü mugü pemaã nüxü̃ ixuxü̃ãcüma 
penapocux! —nhanagürü. Notürü ga 
jema Judéugü rü Piratuxü̃ nangãxü̃gü, 
rü nhanagürügü: —Notürü pema i 
Romacü̱̃ã̱xgü rü marü toxna penachu̱xu 
na texéxü̃ tima̱xgüxü̃ tümaãrü 
chixexü̃ca̱x —nhanagürügü. 32 Rü 
jemaãcü ningu ga jema ore ga 
Ngechuchu ü̃paacü nüxü̃ ixuxü̃ ga 
nhuxãcü tá na najuxü̃. 33 Rü Piratu rü 
wenaxãrü napatagu naxücu, rü 
Ngechuchuca̱x nangema. Rü nüxna 
naca, rü nhanagürü: —¿Cuma jiĩxü̃ i 
Judéugüarü Ãẽ̱xgacü cuiĩxü̃? 
—nhanagürü. 34 Rü Ngechuchu 
nhanagürü nüxü̃: —¿Cuechamatama i 
nagu curüxĩnüxü̃ na ngẽmaãcü choxna 
cuc̱axü̃, rü e̱xna togü marü cumaã nüxü̃ 
nixu na ngẽmaãcü choxna cuc̱axü̃ca̱x? 
—nhanagürü. 35 Rü Piratu Ngechuchuxü̃ 
nangãxü̃, rü nhanagürü: —¿E̱xna cuma 
nagu curüxĩnügu rü Judéu chiĩxü̃? Rü 
ngẽma cuchiü̃ãnecü̱̃ã̱xgü rü paigüarü 
ãẽ̱xgacügütama nixĩ i chauxü̃tawa cuxü̃ 
gagüxü̃. ¿E̱xna ṯacü rü chixexü̃ cuxü? 
—nhanagürü. 36 Rü jexguma ga 
Ngechuchu rü nanangãxü̃, rü 
nhanagürü: —Chama rü tama nhama i 
naãnewa ãẽ̱xgacü chixĩ. Rü ngẽxguma 
nhama i naãnewa ãẽ̱xgacü chixĩgu, rü 
chorü duü̃xü̃gü rü chi Judéugüarü 
ãẽ̱xgacügümaã nügü nadai rü tau chima 
choxü̃ nijauxgü i ngẽxguma. Notürü 
tama nhama i naãnewa ãẽ̱xgacü chixĩ 
—nhanagürü. 37 Rü jexguma ga Piratu 
rü nhanagürü nüxü̃: —¿E̱xna to i 
nachiü̃ãneãrü ãẽ̱xgacü cuixĩ i cumax? 
—nhanagürü. Rü Ngechuchu nanangãxü̃ 
rü nhanagürü: —Cumatama marü nüxü̃ 
cuixu na ãẽ̱xgacü chiĩxü̃. Rü jemaca̱x ga 
chama rü chabu rü nhama ga naãnewa 
chaxũ na duü̃xü̃gümaã nüxü̃ 
chajarüxuxü̃ca̱x i ore i aixcuma ixĩxü̃. 
Rü guxãma ja texé ja nüxü̃ cuáxchaü̃xẽ i 
ngẽma ore i aixcuma ixĩxü̃, rü choxü̃́ 
itarüxĩnüẽ i ngẽma ore i nüxü̃ chixuxü̃ 
—nhanagürü. 38 Rü Piratu rü nhanagürü 
nüxü̃: —¿Ṯacü nixĩ i ngẽma ore i 
aixcuma ixĩxü̃? —nhanagürü. 
 
Ngechuchumaã nanaxuegu 
 
na jama̱xgüãxü̃ 
(Mt 27.15-31; Mr 15.6-20; 
 
Lc 23.13-25) 
Rü jemaãcü Ngechuchuna 
nacaxguwena ga Piratu, rü wenaxãrü 
Judéugümaã najarüdexa. Rü nhanagürü 
nüxü̃: —Taxuü̃ma i chixexü̃xü̃ nawa 
chadau i nhaã jatü. ¿Rü tü̱xcüü̃ chi 
inapocuxü̃? 39 —Notürü guxü̃guma ega 
Üpetüchigaarü petawa nanguxgu, rü 
JUÃ́Ũ 18 
O Novo Testamento na língua ticuna do Brasil, 2da ed. ©2009, Liga Bíblica
284 
pecüma nixĩ na choxna naxca̱x na 
pec̱axü̃ na íchananguxuchixẽẽxü̃ca̱x i 
wüxi i duü̃xü̃ i pocuxü̃. ¿Rü 
penaxwa̱xexü̃ na pexca̱x 
íchananguxuchixẽẽxü̃ i nhaã perü 
ãẽ̱xgacü, Pa Judéugüx? —nhanagürü. 
40 Rü jexguma ga guxü̃ma ga jema 
duü̃xü̃gü, rü tagaãcü aita naxüe, rü 
nhanagürügü: —Tama tanaxwa̱xe na 
cujangéxü̃ i ngẽma jatü. Rü Barabá waxi 
nixĩ i tanaxwa̱xexü̃ na cujangéxü̃ 
—nhanagürügü. Rü jema Barabá rü 
wüxi ga máẽtaxü̃ nixĩ. 
 
19
  
1 Rü jexguma ga Piratu rü 
churaragüxü̃ namu na 
Ngechuchuxü̃ nac̱uaixgüxü̃ca̱x. 2 Rü 
jema churaragü rü chuchuxü̃wa 
nanaxügü ga wüxi ga nga̱xcueruü̃ rü 
nhu̱xmachi naẽruwa najanga̱xcuchigü. 
Rü wüxi ga máxü̃ ga naxchiru ga 
dauxcharaxü̃gu najacu̱xẽẽgü. 3 Rü 
nhu̱xmachi naxca̱x naxĩ, rü nüxü̃ 
nacugüeãcüma nhanagürügü nüxü̃: 
—¡Namaxü̃, Pa Judéugüarü Ãẽ̱xgacüx! 
—nhanagürügü. Rü nanapechametügü. 
4 Rü Piratu rü wenaxãrü düxétüwa naxũ, 
rü Judéugüxü̃ nhanagürü: —¡Dücax! 
nhu̱xma tá nuã pepe̱xewa chanaga na 
nüxü̃ pecuáxü̃ca̱x na taxuü̃ma i 
chixexü̃xü̃ nawa chadauxü̃ 
—nhanagürü. 5 Rü düxétüwa naxũ ga 
Ngechuchu. Rü namaã nanga̱xcueru ga 
jema nga̱xcueruü̃ ga chuchuxü̃naxca̱x. 
Rü nagu nicu̱x ga jema máxü̃ ga 
naxchiru ga dauxcharaxü̃. Rü jexguma 
ga Piratu rü Judéugüxü̃ nhanagürü: 
—Daa nixĩ ja jima jatü —nhanagürü. 
6 Notürü jexguma Ngechuchuxü̃ 
nadaugügu ga paigüarü ãẽ̱xgacügü rü 
purichíagü, rü inanaxügüe ga aita na 
naxüexü̃. Rü nhanagürügü: 
—¡Curuchawa japota! ¡Curuchawa 
japota! —nhanagürügü. Rü Piratu rü 
nhanagürü nüxü̃: —¡Ẽcü, pejaga rü 
pematama curuchawa pejapota! Erü 
chama rü taxuü̃ma i chixexü̃xü̃ nawa 
chadau —nhanagürü ga Piratu. 7 Notürü 
ga jema Judéugü rü Piratuxü̃ 
nangãxü̃gü, rü nhanagürügü: —Toma 
toxü̃́ nangẽxma i wüxi i torü mu. Rü 
ngẽma torü mu toxü̃ nüxü̃ nacua̱xẽẽ na 
namexü̃ na najuxü̃ i nhaã jatü, jerü 
nüma rü nüxü̃ nixu ga Tupana Nane na 
jiĩxü̃ —nhanagürügü. 8 Rü jexguma 
jemaxü̃ naxĩnügu ga Piratu, rü 
jexeraãcü namuü̃. 9 Rü wena 
Ngechuchumaã napatagu naxücu. Rü 
jéma Ngechuchuna najaca, rü 
nhanagürü: —¿Ngextácü̱̃ã̱x cuixĩ i 
cumax? —nhanagürü. Notürü ga 
Ngechuchu rü tama nanangãxü̃. 10 Rü 
jexguma ga Piratu rü Ngechuchuxü̃ 
nhanagürü: —¿E̱xna ngẽma tãũxü̃táma 
choxü̃ cungãxü̃? ¿Tau e̱xna i nüxü̃ 
cucuáxü̃ na cha̱xme̱xwa cungẽxmaxü̃ na 
curuchawa cuxü̃ chipotaxü̃ rü e̱xna cuxü̃ 
na íchanguxuchixẽẽxü̃ca̱x? 
—nhanagürü. 11 Rü Ngechuchu 
nanangãxü̃, rü nhanagürü: —Tau chima 
cuxme̱xwa changẽxma, ega tama 
Tupana naxwa̱xegu. Rü ngẽmaca̱x nixĩ i 
ngẽma duü̃xü̃gü i cuxna choxü̃ mugüxü̃ 
rü curü jexera poraãcü napecaduã̱xgü 
—nhanagürü. 12 Rü jemawena rü Piratu 
nagu narüxĩnü ga nhuxãcü 
Ngechuchuxü̃ na ínanguxuchixẽẽẽ́gaxü̃. 
Notürü jema Judéugü rü poraãcü aita 
naxüe, rü nhanagürügü: —Ngẽxguma tá 
ícunanguxuchixẽẽ̱xgu rü tama curü 
ãẽ̱xgacü ja tacü ja Romacü̱̃ã̱x ja 
JUÃ́Ũ 18 
,  
19 
O Novo Testamento na língua ticuna do Brasil, 2da ed. ©2009, Liga Bíblica
285 
Chécharuxü̃ cungechaü̃. Erü ngexerǘxe 
ja ãẽ̱xgacü ja tacüxü̃ tügü 
ingucuchixẽẽ́xẽ, rü Romacü̱̃ã̱x ja 
ãẽ̱xgacü ja tacü ja Chécharuarü uwanü 
tixĩ —nhanagürügü. 13 Rü jexguma 
jemaxü̃ naxĩnügu ga Piratu, rü 
churaragüxü̃ namu ga Ngechuchuxü̃ 
düxétüwa na nagagüxü̃ca̱x. Rü nawa 
najarüto ga wüxi ga tochicaü̃ ga taxü̃ ga 
nutagünaxca̱x ga togawa rü Gabatagu 
ãẽ́gaxü̃. Rü jema nachicawa nixĩ ga 
pocuexü̃ ga duü̃xü̃güna nac̱axü̃ ga 
ãẽ̱xgacü. 14 Rü wüxi ga ngunexü̃ nataxu 
ga Üpetüchigaarü petawa na nanguxü̃ 
ga jexguma, rü marü tocuchiwa nangu. 
Rü Piratu rü Judéugüxü̃ nhanagürü: 
—¡Daa nixĩ ja jima perü ãẽ̱xgacü! 
nhanagürü. 15 Notürü ga nümagü rü aita 
naxüe, rü nhanagürügü: —Tanaxwa̱xe 
na najuxü̃. Rü ¡curuchawa japota! 
—nhanagürügü. Rü Piratu nüxna naca 
rü nhanagürü nüxü̃: —¿Nhuxãcü i 
chama rü ichanamu na curuchawa 
japotagüãxü̃ca̱x ja perü ãẽ̱xgacü? 
—nhanagürü. Notürü ga paigüarü 
ãẽ̱xgacügü rü Piratuxü̃ nangãxü̃gü, rü 
nhanagürügü: —Jima ãẽ̱xgacü ja tacü ja 
Chécharu ja Romawa ngẽxmacü rü jima 
nixĩ ja torü ãẽ̱xgacü, rü nataxuma i to 
—nhanagürügü. 16 Rü jexguma ga Piratu 
rü jema Judéugüna Ngechuchuxü̃ namu 
na curuchawa japotagüãxü̃ca̱x. Rü 
nümagü rü najagagü. 
 
Curuchawa Ngechuchuxü̃ nipotagü 
 
(Mt 27.45-56; Mr 15.33-41; 
 
Lc 23.44-49) 
17 Rü ínaxũxü̃ ga Ngechuchu, rü norü 
curucha ngĩxü̃ ininge. Rü jéma 
nanagagü nawa ga wüxi ga nachica ga 
Duü̃xẽẽruchina̱xãgu ãẽ́gaxü̃. Rü jema rü 
Górguta nixĩ ga naẽ́ga ga togawa. 18 Rü 
jéma curuchawa Ngechuchuxü̃ 
najarüpotagü. Rü Ngechuchurüü̃ 
curuchawa najapotagü ga taxre ga to ga 
jatügü, rü wüxi ga norü tügünecüwawa 
rü to ga norü ṯoxwecüwawa. 19 Rü 
Piratu rü churaragüxü̃ namu na 
Ngechuchuarü curuchatape̱xewa na 
japocuchigüãxü̃ca̱x ga wüxi ga 
mürapewaxacü ga ãẽ́gatachinüxü̃ ga 
nhaxü̃: 
“Ngechuchu ja Nacharétucü̱̃ã̱x ja 
Judéugüarü Ãẽ̱xgacü”, nhaxü̃. 20 Rü 
muxü̃ma ga jema Judéugü nüxü̃ 
nadaumatü ga jema namatü ga 
mürapewaxacügu üxü̃. Jerü jema 
nachica ga Ngechuchuxü̃ curuchawa 
íjanapotagüxü̃wa, rü ĩãneãrü 
ngaicamana nixĩ. Rü tamaẽ̱xpü̱x ga 
nagawa naxümatü ga jema naẽ́ga ga 
jema mürapewawa. Rü togawa rü 
Grégugügawa rü Romacü̱̃ã̱xgügawa 
naxümatü. 21 Rü jemaca̱x ga jema 
Judéugüarü paigüarü ãẽ̱xgacügü rü 
Piratuxü̃ nhanagürügü: —Toma rü tama 
tanaxwa̱xe i cunaxümatü i “Judéugüarü 
Ãẽ̱xgacü”, nhaxü̃. Rü narümemaẽ nixĩ i 
cunaxümatü rü nhacurügü: 
“Nügü ixucü na Judéugüarü Ãẽ̱xgacü 
jiĩxü̃”, nhacurügü. 22 Notürü Piratu 
nanangãxü̃ rü nhanagürü: —Ngẽma 
chaxümatüxü̃ rü marü ngẽxma 
naxümatü —nhanagürü. 23 Rü 
curuchawa marü Ngechuchuxü̃ 
japotagüguwena ga churaragü, rü 
nanade ga Ngechuchuchiru. Rü jema 
ãgümücü ga churaragü rü nügümaã 
najatoje ga naxchiru. Rü nanajauxgü ta 
ga norü dejuxü̃chiru ga máxü̃. Notürü 
JUÃ́Ũ 19 
O Novo Testamento na língua ticuna do Brasil, 2da ed. ©2009, Liga Bíblica
286 
taxuwama narünga̱i̱xte, jerü woetama 
jemaãcü naxü. 24 Rü jemaca̱x ga jema 
churaragü rü nügümaã nhanagürügü: 
—¡Tãũxü̃táma nagu tagaugüe! Rü 
narümemaẽ nixĩ i naxca̱x tá 
naxĩnüca̱xwe̱xegü rü ngĩxü̃ tanhanagügü 
i wüxi i dĩẽru na ngẽmawa nüxü̃ 
icua̱xgüxü̃ca̱x na texéarü tá na jiĩxü̃ 
—nhanagürügü. Rü jemaãcü ningu ga 
Tupanaãrü ore ga ümatüxü̃ ga nhaxü̃: 
“Nügümaã najatoje i chauxchiru, rü 
naxca̱x ngĩxü̃ tananhanagügü i 
wüxi i dĩẽru”, 
nhaxü̃. Rü aixcuma jemaãcü nixĩ ga 
naxügüãxü̃ ga churaragü. 25 Rü 
Ngechuchuarü curuchapünewa ijexma 
ga naẽ ga María, rü ngĩẽja̱x, rü María ga 
Cropa naxma̱x, rü María ga 
Magadácü̱̃ã̱x. 26 Rü jexguma Ngechuchu 
naẽxü̃ da̱xgu ga jexma chauxü̃tagu na 
nachixü̃, rü nhanagürü ngĩxü̃: —Pa 
Mamax, jima nixĩ ja cune, —nhanagürü. 
27 Rü jemawena, rü nhanagürü choxü̃: 
—Ngẽma ijixĩ i cue —nhanagürü. Rü 
jexgumamama rü chapatawa ngĩxü̃ 
chajaxu. Rü chauxü̃tawa ijexmaẽcha. 
 
Naju ga Ngechuchu 
28 Rü Ngechuchu nüxü̃ nacua̱x ga 
marü na janguxü̃ ga guxü̃ma ga norü 
puracü ga nhama ga naãnewa. Rü jema 
Tupanaãrü ore ga ümatüxü̃ na 
janguxẽẽxü̃ca̱x, rü nhanagürü: 
—Chiṯawa —nhanagürü. 29 Rü jéma 
ijexma ga wüxi ga tü̃xü̃xãcü ga wĩũ ga 
marü üxchiücümaã ããcuxcü. Rü wüxi ga 
tüa̱xmü guma wĩũmaã niwaixẽẽgü, rü 
wüxi ga dexnemena̱xãwa najana̱ĩ̱x. Rü 
jemamaã naã̱xgu nanawe̱xgü. 30 Rü 
Ngechuchu najaxaxü ga guma wĩũ ga 
üxchiücü rü nhanagürü: —Marü ningu i 
guxü̃ma i chorü puracü —nhanagürü. 
Rü nhu̱xmachi inajarümaxãchieru, rü 
naju. 
 
Wüxi ga churara rü wocaxemaã 
Ngechuchuxü̃ nacanapacütüxü̃ 
31 Notürü ga jema Judéugüarü 
ãẽ̱xgacügü rü tama nanaxwa̱xegü ga 
curuchagüwa na najexmagüxü̃ ga jema 
naxü̃negü. Jerü moxü̃ãcü rü 
ngü̃xchigaarü ngunexü̃ nixĩ. Rü jema 
Judéugüca̱x rü jema nixĩ ga guxü̃ ga 
ngü̃xchigaarü ngunexü̃ãrü jexera ga 
üünexü̃, jerü norü peta ga 
Üpetüchigaarü ügü nixĩ. Rü jemaca̱x 
Piratuna naxca̱x nacagü na churaragü 
jéma namugüxü̃ca̱x na 
japojeparagüãxü̃ca̱x na paxa najuexü̃ca̱x 
ga jema curuchawa ipotagüxü̃, rü paxa 
na nadeãxü̃ca̱x ga curuchawa naxü̃pa ga 
ngü̃xchigaarü ngunexü̃. 32 Rü jéma naxĩ 
ga churaragü rü inanapoeparagü ga 
jema taxre ga jatügü ga Ngechuchumaã 
jéma curuchawa ipotagüxü̃. 33 Rü 
Ngechuchuca̱x naxĩ ga churaragü, 
notürü nüxü̃ nadaugü ga marü na 
najuxü̃. Rü jemaca̱x tama 
najapojeparagü. 34 Notürü wüxi ga 
churara rü Ngechuchuxü̃ 
nacanapacütüxü̃. Rü jexgumatama 
ínaja̱xüchi ga nagü rü dexá. 35 Rü chama 
i Juã́ũ rü nüxü̃ chadau i guxü̃ma ga 
nhaã pemaã nüxü̃ chixuxü̃. Rü aixcuma 
nixĩ i nhaã chorü ore. Rü chamatama 
nüxü̃ chacua̱x i aixcuma na jiĩxü̃, rü 
pemaã nüxü̃ chixu na pema rü ta 
pejaxõgüxü̃ca̱x. 36 Rü jema nangupetü 
na janguxü̃ca̱x i Tupanaãrü ore i 
ümatüxü̃ i nhaxü̃: 
JUÃ́Ũ 19 
O Novo Testamento na língua ticuna do Brasil, 2da ed. ©2009, Liga Bíblica
287 
“Rü taxúnetáma ja naxchina̱xã 
nipojegü”, 
nhaxü̃. 37 Rü toxnamana i Tupanaãrü ore 
i ümatüxü̃wa rü nhanagürü: 
“Tá nüxü̃ narüdaunü ja jima 
nacanapacütüxü̃güãcü”, 
nhanagürü. 
 
Ngechuchuxü̃ inata̱xgü 
 
(Mt 27.57-61; Mr 15.42-47; 
 
Lc 23.50-56) 
38 Rü najexma ga wüxi ga jatü ga 
Arimatéacü̱̃ã̱x ga Juchegu ãẽ́gacü. Rü 
nüma rü ta Ngechuchuaxü̃́ najaxõ, 
notürü cúãcü najaxõ jerü natanüxü̃ ga 
Judéugüarü ãẽ̱xgacügüxü̃ namuü̃. Rü 
guma nixĩ ga Piratuna jac̱acü na 
najauxãxü̃ca̱x ga Ngechuchuxü̃ne. Rü 
Piratu rü: —Ngü̃, —nhanagürü. Rü 
jexguma ga Juche rü jéma naxũ ga 
curuchawa íjapotaxü̃wa, rü curuchawa 
najajaxu ga naxü̃ne ga Ngechuchu. 39 Rü 
jéma nangu ga Nicudému ga ü̃paacü 
chütacü Ngechuchuxü̃tagu naxũãnecü. 
Rü jéma nanange ga 30 quiru naguxü̃ ga 
pumara ga paacaxüchixü̃ na 
Ngechuchuxü̃ namaã 
nachaxünegüxü̃ca̱x. 40 Rü jemaãcü ga 
Juche rü Nicudému rü curuchawa 
nanajauxgü ga naxü̃ne ga Ngechuchu. 
Rü naxchiru ga marü 
pumaracharaxü̃maã najanáĩxpüxü̃gü. 
Jerü jema nixĩ ga tocüma ga toma ga 
Judéugü ga jexguma wüxi ga jueta tüxü̃ 
itata̱xgügu. 41 Rü jema nachica ga 
Ngechuchu curuchawa íipotaxü̃wa 
najexma ga wüxi ga nanetünecü. Rü 
jema nanetünecüwa najexma ga wüxi 
ga naxmaxü̃ ga jexwacaxü̃xü̃ ga taguma 
texéxü̃ nagu nata̱xgüxü̃. 42 Rü jema 
naxmaxü̃gu najaxücuchigü ga 
Ngechuchuxü̃ne jerü nangaicama, rü 
paxa tá ningune ga ngü̃xchigaarü 
ngunexü̃ca̱x. 
 
Ínarüda ga Ngechuchu 
 
(Mt 28.1-10; Mr 16.1-8; Lc 24.1-12) 
 
20
  
1 Rü jüxüarü pa̱xmamaxü̃chi ga 
taũta meã jangóonegu, rü 
María ga Magadácü̱̃ã̱x rü Ngechuchuxü̃ 
íjaxücuchigüxü̃wa ixũ. Rü nüxü̃ idau ga 
guma nuta ga Ngechuchumaxü̃ namaã 
rüngũxtaü̃cü, rü marü na ínaxügachixü̃. 
2 Rü jexgumatama iinhaãchi, rü jema 
chama rü Chimáũ ga Pedrumaã 
ítajexmagüxü̃wa inha. Rü ngĩgürügü 
toxü̃: —Rü marü nanajauxgü ja Cori ja 
Ngechuchu i naxmaxü̃wa. Rü tama nüxü̃ 
tacua̱x na ngexta na naxügüãxü̃ 
—ngĩgürügü. 3 Rü jexguma ga chama rü 
Pedru rü Ngechuchuxü̃ 
íjaxücuchigüxü̃wa taxĩ. 4 Rü wüxigu 
itaxü̃ãchi ga tomax, notürü ga chama rü 
poraãcü Pedruarü jexera ichanhaãchi. 
Rü chaxira Ngechuchuxü̃ 
íjaxücuchixü̃wa changu. 5 Rü 
ichajarümaxãchi na nagu 
chidacuchixü̃ca̱x. Rü nüxü̃ chadau ga 
naxchiru ga namaã janáĩxpüxü̃güãxü̃ ga 
jexma na naxüxü̃. Notürü tama 
aixepegu chaxücu. 6 Rü chaweama 
ínangu ga Chimáũ ga Pedru. Rü nüma 
rü jema naxmaxü̃gu naxücu. Rü nüma 
rü ta nüxü̃ nadau ga jema naxchiru ga 
namaã janáĩxpüxü̃chiréxü̃. 7 Rü nüxü̃ 
nadau ta ga naxchiru ga namaã 
jana̱ĩ̱xẽrugüãxü̃ ga meãma dixcumüxü̃ 
ga noxrüguma üxü̃. Rü tama wüxigu 
namaã nanu ga jema naxchiru ga namaã 
janáĩxpüxü̃güãxü̃. 8 Rü jexguma ga 
JUÃ́Ũ 19 
,  
20 
O Novo Testamento na língua ticuna do Brasil, 2da ed. ©2009, Liga Bíblica
288 
chama ga chaxiraxüchi jéma na 
changuxü̃, rü chama rü ta chixücu. Rü 
nüxü̃ chadau ga guxü̃ma, rü chajaxõ ga 
Ngechuchu rü marü wena na namaxü̃xü̃. 
9 Jerü noxri rü tama nüxü̃ tacua̱xgüéga 
ga jema Tupanaãrü ore ga ümatüxü̃ ga 
nhaxü̃: 
“Cristu rü tá wena namaxü̃”, 
nhaxü̃. 10 Rü jexguma ga toma rü 
tochiü̃ca̱x tawoegu. 
 
Ngechuchu rü ngĩxca̱x nango̱x ga 
María ga Magadácü̱̃ã̱x 
(Mt 16.9-11) 
11 Notürü ga María rü jexma irüxã̱ũ̱x 
naxü̃tagu ga Ngechuchumaxü̃. Rü jéma 
ixaxu. Rü naxauxãcüma ijarüm
̱ axãchi, 
rü nagu ijadacuchi ga naxmaxü̃. 12 Rü 
nüxü̃ idau ga taxre ga dauxü̃cü̱̃ã̱x ga 
Tupanaãrü orearü ngeruü̃gü ga 
icómüchiruxü̃. Rü Ngechuchuxü̃ne 
ixüchiréxü̃wa narütogü, rü wüxi ga 
Ngechuchueru ixüxü̃waama rü to ga 
nacütawaama. 13 Rü jema dauxü̃cü̱̃ã̱x ga 
duü̃xü̃gü rü ngĩxna nacagüe, rü 
nhanagürügü: —Pa Ngecüx, ¿ṯacüca̱x 
cuxaxu? —nhanagürügü. Rü ngĩma rü 
inangãxü̃, rü ngĩgürügü: —Chaxaxu erü 
najangegü i naxü̃ne ja chorü Cori, rü 
tama nüxü̃ chacua̱x na ngexta 
naxügüãxü̃ —ngĩgürügü. 14 Rü 
jexgumatama jema ngĩxgu, rü 
ngĩgüweama idau. Rü nüxü̃ idau ga 
Ngechuchu ga ngĩxü̃tawa na najexmaxü̃. 
Notürü tama nüxü̃ icua̱x ga Ngechuchu 
na jiĩxü̃ ga guma. 15 Rü jexguma ga 
Ngechuchu rü ngĩxna naca, rü 
nhanagürü: —Pa Ngecüx, ¿ṯacüca̱x 
cuxaxu? ¿Rü texéca̱x nixĩ i cudauxü̃? 
—nhanagürü. Rü ngĩma nüxü̃ nacua̱xgu 
rü jema nixĩ ga jema nanetünecüarü 
daruü̃. Rü jemaca̱x ngĩgürügü nüxü̃: 
—Pa Corix, ega cuma cujangexgu i 
naxü̃ne ja Ngechuchu, rü ¡chamaã nüxü̃ 
ixu na ngexta na cunaxüxü̃ na chama 
chajajaxuxü̃ca̱x! —ngĩgürügü. 16 Rü 
jexguma ga Ngechuchu rü nhanagürü 
ngĩxü̃: —Pa Maríax —nhanagürü. Rü 
ngĩma rü naxca̱x idaueguãchi, rü 
togawa ngĩgürügü nüxü̃: —Pa Rabonix 
—ngĩgürügü. Rü ngẽma rü “Pa 
Ngúexẽẽruü̃x”, nhaxü̃chiga nixĩ. 17 Rü 
Ngechuchu rü nhanagürü ngĩxü̃: —¡Tãṹ 
i choxü̃ cuingõgüxü̃, erü taũta 
Chaunatüxü̃tawa chaxũ! ¡Notürü ngẽ́ma 
chaueneẽgütanüwa naxũ rü namaã nüxü̃ 
jarüxu na chama rü tá Chaunatü ja 
chorü Tupana ja Penatü ja perü 
Tupanaxü̃tawa chaxũxü̃! —nhanagürü. 
18 Rü jexguma ga María ga Magadácü̱̃ã̱x 
rü tomaã nüxü̃ ijarüxu ga marü nüxü̃ na 
nadauxü̃ ga Cori ga Ngechuchu. Rü 
nhu̱xmachi tomaã nüxü̃ ijaxu ga jema 
ore ga Ngechuchu ngĩmaã nüxü̃ ixuxü̃. 
 
Norü ngúexü̃güca̱x nango̱x 
 
ga Ngechuchu 
(Mt 28.16-20; Mr 16.14-18; 
 
Lc 24.36-49) 
19 Rü jema jüxüarü ngunexü̃ãrü 
chütacü, rü tangutaque̱xegü ga toma ga 
Ngechuchuarü ngúexü̃gü. Rü togü 
tarüwãtaü̃gü, jerü jema Judéugüarü 
ãẽ̱xgacügüxü̃ tamuü̃ẽ. Rü Ngechuchu rü 
ngürüãchi jéma nango̱x, rü torü 
ngãxü̃tanügu nachi. Rü toxü̃ narümoxẽ, 
rü nhanagürü: —¡Petaãẽgü! 
—nhanagürü. 20 Rü jema nhaxguwena 
rü toxü̃ nügü nawéme̱x, rü nügü 
inawépacütüxü̃. Rü tomagü ga norü 
JUÃ́Ũ 20 
O Novo Testamento na língua ticuna do Brasil, 2da ed. ©2009, Liga Bíblica
289 
ngúexü̃gü rü tataãẽgü, jerü nüxü̃ 
tadaugü ga guma torü Cori. 21 Rü 
jexguma rü wenaxãrü nhanagürü toxü̃: 
—¡Petaãẽgü! Rü jema Chaunatü núma 
choxü̃ na muxü̃rüü̃ tátama nixĩ i pexü̃ 
chamuxü̃ i chamax —nhanagürü. 22 Rü 
jexguma rü toétü “cue” nhanagürü ga 
Ngechuchu. Rü nhu̱xmachi nhanagürü 
toxü̃: —¡Penajauxgü i Tupanaãẽ i 
Üünexü̃! 23 Rü ngẽxguma duü̃xü̃gü nüxü̃ 
rüxoegu i norü pecadugü, rü pema rü 
pexü̃́ nangẽxma i pora na namaã nüxü̃ 
peixuxü̃ na Tupana marü nüxü̃́ nüxü̃ 
nangechaü̃xü̃ i norü pecadugü. Notürü 
ngẽxguma duü̃xü̃gü tama nüxü̃ rüxoegu 
i norü pecadugü, rü pema rü pexü̃́ 
nangẽxma i pora na namaã nüxü̃ 
peixuxü̃ na marü ngẽma norü 
pecadugüwatama nangẽxmagüxü̃ 
—nhanagürü ga Ngechuchu. 
 
Tumé nüxü̃ nadau ga 
 
Cori ga wena maxü̃cü 
24 Notürü totanüxü̃ ga Tumé ga 
Wüxigu Buexü̃maã taxugüxü̃, rü tama 
totanüwa najexma ga jexguma 
Ngechuchu toxca̱x ngo̱xgu. 25 Rü 
jixcama ga toma rü Tumémaã nüxü̃ 
tixugüe, rü nhatarügügü: —Marü nüxü̃ 
tadau ja tórü Cori ja Ngechuchu 
—nhatarügügü. Notürü ga Tumé rü 
toxü̃ nangãxü̃ rü nhanagürü: 
—Ngẽxguma tama nüxü̃ chada̱xgu i 
norü itapuamaxü̃ i naxme̱xwa rü tama 
nüxü̃ chingõgügu i ngẽma itapuamaxü̃ 
rü ngẽma norü canapacütüxü̃, rü 
tãũxü̃táma chajaxõ i ngẽma ore i 
chamaã nüxü̃ peixuxü̃ —nhanagürü. 
26 Rü 8 ga ngunexü̃guwena rü wenaxãrü 
tangutaque̱xegü ga toma ga wüxi ga 
ĩpatawa. Rü totanüwa najexma ga Tumé 
ga jexguma. Rü woo ga na nawãxtaxü̃ 
ga ĩã̱x, rü ngürüãchi jéma nango̱x ga 
Ngechuchu, rü torü ngãxü̃tanügu nachi. 
Rü toxü̃ narümoxẽ, rü nhanagürü: 
—¡Petaãẽgü! —nhanagürü. 27 Rü 
jexguma Tuméxü̃ nhanagürü ga 
Ngechuchu: —¡Nüxü̃ ingõgü i nhaã 
chorü itapuamaxü̃ i cha̱xme̱xwa 
ngẽxmaxü̃, rü nüxü̃ nadau ja daa 
cha̱xme̱x! ¡Rü nuxa chorü 
canapacütüxü̃gu ingõgü! ¡Rü nüxü̃ rüxo 
na tama cujaxõxü̃! ¡Rü meãma jaxõ i 
nhu̱xmax! —nhanagürü. 28 Rü jexguma 
ga Tumé rü Ngechuchuxü̃ nangãxü̃, rü 
nhanagürü: —Pa Chorü Corix, cuma 
nixĩ i chorü Tupana cuiĩxü̃ 
—nhanagürü. 29 Rü Ngechuchu rü 
nhanagürü nüxü̃: —Pa Tuméx, cuma 
cujaxõ i nhu̱xma erü choxü̃ cudau. 
Notürü tataãẽgü ja jíxema tama choxü̃ 
daugüãcüma jaxõgüxe —nhanagürü. 
 
Ṯacüca̱x naxümatü i nhaã popera 
30 Rü Ngechuchu rü tope̱xewa nanaxü 
ga muxü̃ma ga to ga mexü̃gü ga 
cua̱xruü̃gü i tama nhaã poperagu 
ümatüxü̃. 31 Notürü guxü̃ma i nhaã 
poperagu ümatüxü̃, rü naxümatü na 
pejaxõgüxü̃ca̱x na Ngechuchu rü Cristu 
ja Tupana Nane na jiĩxü̃. Rü ngẽxguma 
nüxü̃́ pejaxõgügu rü tá pexü̃́ nangẽxma i 
maxü̃ i taguma gúxü̃. 
 
Ngechuchu rü 7 ga norü 
ngúexü̃güca̱x nango̱x 
 
21
  
1 Rü jemawena ga Ngechuchu rü 
wenaxãrü toxca̱x nango̱x 
naxtaxa ga Gariréaanacüwa. Rü Tibéria 
nixĩ ga to ga naẽ́ga. Rü nhaãcü nixĩ ga 
JUÃ́Ũ 20 
,  
21 
O Novo Testamento na língua ticuna do Brasil, 2da ed. ©2009, Liga Bíblica
290 
toxca̱x nangóxü̃. 2 Rü wüxiwa tajexmagü 
ga chama rü Tiagu ga Zebedeu nanegü rü 
Chimáũ ga Pedru, rü Tumé ga Wüxigu 
Buexü̃maã taxugüxü̃, rü Natanaẽ́ũ ga 
Gariréaanegune ga ĩãne ga Canácü̱̃ã̱x, rü 
to ga taxre ga tomücügü ga 
Ngechuchuarü ngúexü̃gü. 3 Rü Chimáũ ga 
Pedru rü nhanagürü toxü̃: —Tá 
chajapüchae —nhanagürü. Rü jexguma ga 
toma rü tanangãxü̃gü, rü nhatarügügü 
nüxü̃: —Toma rü tá ta cuwe tarüxĩ 
—nhatarügügü. Rü jéma taxĩ, rü wüxi ga 
nguegu tichoü̃. Notürü jema chütaxü̃gu rü 
taxuü̃ma ga choxni tijauxgü. 4 Rü jexguma 
noxri jangóonegu rü Ngechuchu toxca̱x 
nango̱x ga naxtaxaanacüwa. Notürü ga 
toma rü tama nüxü̃ tacua̱xgü ga 
Ngechuchu na jiĩxü̃. 5 Rü jexguma ga 
Ngechuchu rü toxna naca, rü nhanagürü 
toxü̃: —Pa Ngextü̱xücügüx, ¿e̱xna 
taxuü̃ma i choxni pejauxgü? 
—nhanagürü. Rü toma rü tanangãxü̃gü rü 
nhatarügügü: —Taxuü̃ma —nhatarügügü. 
6 Rü jexguma ga Ngechuchu rü nhanagürü 
toxü̃: —¡Peweü̃ãrü tügünecüwawaama 
penatáe i perü pücha! rü tá ípenajauxü̃ i 
choxni —nhanagürü. Rü jémaãma 
tanatáegü ga torü pücha, rü taxucürüwa 
ítanatúãchigü, jerü muxũchixü̃ ga choxni 
tijauxgü. 7 Rü jexguma ga chama rü 
Pedruxü̃ nhacharügü: —Jima nixĩ ja Cori 
ja Ngechuchu —nhacharügü. Rü jexguma 
jemaxü̃ naxĩnügu ga Pedru ga guma na 
jiĩxü̃ ga Cori, rü nicu̱xcuchi ga naxchiru 
jerü noxri rü ínacu̱xuchichire̱x. Rü 
natüchiüwa najuxu, rü naxãnacüwa 
naxca̱x nawẽxẽ. 8 Rü toma ga natanüxü̃ rü 
nguemaãtama naxãnacüwa taxãgü. Rü 
jéma tanatúgü ga jema pücha ga 
choxnimaã ããcuxü̃ jerü 100 
metruxicatama nataxu ga na naxãnacüwa 
na tangugüxü̃. 9 Rü jexguma nguewa 
ítachoü̃gu rü jéma nüxü̃ tadau ga wüxi ga 
üxü, rü naxẽtügu naxü ga wüxi ga choxni. 
Rü jéma najexma ta ga wüxi ga põũ. 10 Rü 
Ngechuchu rü nhanagürü toxü̃: —¡Nuãta 
penge i nhuxre i ngẽma choxni i 
ípejauxü̃xü̃! —nhanagürü. 11 Rü Chimáũ 
ga Pedru rü nguegu nixüe. Rü jema 
püchamaã naxnücügu 
ínanatúãchametütaü̃ ga choxni ga 
ínajauxü̃xü̃. Rü 153 ga choxni ga itaxü̃ 
najexma nawa ga jema pücha. Rü woo ga 
na namuxũchixü̃, rü tama narügáu ga 
pücha. 12 Rü jexguma ga Ngechuchu rü 
nhanagürü toxü̃: —¡Nuã pexĩ rü 
pejachibüe! —nhanagürü. Rü taxúema ga 
toma rü nüxna tacaxchaü̃ na texé jiĩxü̃ ga 
nümax, jerü marü nüxü̃ tacua̱xgü ga 
guma na jiĩxü̃ ga Cori ga Ngechuchu. 13 Rü 
jexguma ga Ngechuchu rü jéma toxü̃tawa 
naxũ. Rü nanajaxu ga põũ rü wüxichigü 
toxna nanaxã. Rü jexgumarüü̃ ta ga 
choxni rü toxna nanaxã. 14 Rü jema nixĩ ga 
norü tamaẽ̱xpü̱xcüna ga toxca̱x na 
nangóxü̃ ga Ngechuchu ga juwa 
ínadaxguwena. 
 
Ngechuchu rü Pedrumaã nidexa 
15 Rü jexguma chibüewa tingugüguwena 
rü Ngechuchu rü Chimáũ ga Pedruna 
naca, rü nhanagürü: —Pa Chimáũ Pa Juã́ũ 
Nanex, ¿aixcuma choxü̃ cungechaü̃xü̃ i 
nhaã cumücügüxü̃ na cungechaü̃xü̃ãrü 
jexera? —nhanagürü. Rü Pedru 
nanangãxü̃, rü nhanagürü: —Ngü̃, Pa 
Corix, cuma nüxü̃ cucua̱x na cuxü̃ 
changechaü̃xü̃ —nhanagürü. Rü 
Ngechuchu rü nhanagürü nüxü̃: 
—¡Nachibüexẽẽ i chorü duü̃xü̃gü! 
JUÃ́Ũ 21 
O Novo Testamento na língua ticuna do Brasil, 2da ed. ©2009, Liga Bíblica
291 
—nhanagürü. 16 Rü wenaxãrü Pedruna 
naca, rü nhanagürü: —Pa Chimáũ Pa Juã́ũ 
Nanex, ¿aixcuma i choxü̃ cungechaü̃xü̃? 
—nhanagürü. Rü Pedru nanangãxü̃, rü 
nhanagürü: —Ngü̃, Pa Corix, cuma nüxü̃ 
cucua̱x na cuxü̃ changechaü̃xü̃ 
—nhanagürü. Rü Ngechuchu rü 
nhanagürü nüxü̃: —Ẽcü, ¡nüxna nadau i 
chorü duü̃xü̃gü! —nhanagürü. 17 Rü norü 
tamaẽ̱xpü̱xcüna wenama Pedruna naca, rü 
nhanagürü: —Pa Chimáũ Pa Juã́ũ Nanex, 
¿aixcumaxü̃chi jiĩxü̃ i choxü̃ cungechaü̃xü̃? 
—nhanagürü. Rü jexguma ga Pedru rü 
düxwa nangechaü̃, jerü norü 
tamaẽ̱xpü̱xcüna Ngechuchu nüxna naca 
ngoxi aixcuma nüxü̃ nangechaü̃. Rü 
nhanagürü ga Pedru: —Pa Corix, cuma 
nüxü̃ cucua̱x i guxü̃ma. Rü cuma nüxü̃ 
cucua̱x na aixcumaxü̃chi cuxü̃ na 
changechaü̃xü̃ —nhanagürü. Rü 
Ngechuchu nhanagürü nüxü̃: —Ẽcü 
¡nachibüexẽẽ i chorü duü̃xü̃gü! 18 —Rü 
aixcuma cumaã nüxü̃ chixu rü jexguma 
cungextü̱xügu rü cugü cuicu̱xcuchi ga na 
ngextá cuma ícunaxwa̱xexü̃wa cuxũxü̃ca̱x. 
Notürü ngẽxguma jaguã̱x cuixĩgu rü tá 
cuixuuchichacüü na togue cuxü̃ 
icu̱xcuchixü̃ca̱x. Rü ngẽma tama cuma 
ícunaxwa̱xexü̃wa tá cuxü̃ nagagü 
—nhanagürü. 19 Rü Ngechuchu rü jema 
nhanagürü na nüxü̃ nüxü̃ nacua̱xẽẽxü̃ca̱x 
ga nhuxãcü tá na najuxü̃ ga Pedru na 
jemaãcü Tupanaxü̃ nataxẽẽxü̃ca̱x. Rü 
jemawena ga Ngechuchu rü nhanagürü 
nüxü̃: —¡Chawe rüxũ! —nhanagürü. 
 
Jema ngúexü̃ ga Ngechuchu 
poraãcü nüxü̃ ngechaü̃xü̃chiga 
20 Rü jexguma nügüweama nada̱xgu 
ga Pedru rü choxü̃ nadau ga naweama 
na ne chaxũxü̃. Rü chamachire̱x nixĩ ga 
chibüwa Ngechuchuxü̃tawaxü̃chi 
charütoxü̃ rü nüxna chac̱axü̃ rü 
nhachaxü̃: 
“Pa Corix, ¿texé tá tixĩ ja jíxema 
bexma cúãcü cuxü̃ íxuaxü̃xẽ?” 
nhachaxü̃. 21 Rü jexguma Pedru choxü̃ 
da̱xgu rü Ngechuchuna naca, rü 
nhanagürü: —Pa Corix, ¿nhaã Juã́ũ rü 
ṯacü tá nüxü̃ üpetüxü̃? —nhanagürü. 
22 Rü Ngechuchu nanangãxü̃, rü 
nhanagürü nüxü̃: —Ngẽxguma chama 
chanaxwa̱xegu rü chanamaxẽẽ 
nhu̱xmatáta wena núma chaxũ, rü cuma 
rü taxuü̃ca̱xma nüxü̃ cucuáxchaü̃ i 
ngẽma. Rü ¡chawe rüxũ! —nhanagürü. 
23 Rü jexguma guxema chautanüxü̃ ga 
ngúexü̃gü nüxü̃ ĩnüẽgu ga jema 
chauchiga, rü tügümaã naxca̱x tidexagü, 
rü nhatarügügü: —Rü tãũxü̃táma naju i 
Juã́ũ —nhatarügügü. Notürü Ngechuchu 
rü tama nüxü̃ nixu ga tãũxü̃táma na 
chajuxü̃. Notürü nhanagürümare: 
“Ngẽxguma chama chanaxwa̱xegu rü 
chanamaxẽẽ nhu̱xmatáta wena núma 
chaxũ, rü cuma rü taxuü̃ca̱xma nüxü̃ 
cucuáxchaü̃ i ngẽma”, nhanagürümare. 
24 Rü chamatama nixĩ ga nüxü̃ 
chadauxü̃ i guxü̃ma i nhaã pemaã 
nüxü̃ chixuxü̃, rü chamatama nixĩ i 
pexca̱x chanaxümatüxü̃ i nhaã ore. Rü 
guxãma i toma rü nüxü̃ tacua̱x na 
aixcuma na jiĩxü̃ i nhaã pemaã nüxü̃ 
chixuxü̃. 25 Rü najexma ga to ga 
muxũchixü̃ma ga ṯacü ga Ngechuchu 
üxü̃. Rü ngẽxguma chi naxümatügu i 
guxü̃ma ga jema naxüxü̃chiga, rü nagu 
charüxĩnügu rü tau chima nhama i 
naãnegu name i ngẽma poperagü i 
nachiga ümatüxü̃.  
JUÃ́Ũ 21 
O Novo Testamento na língua ticuna do Brasil, 2da ed. ©2009, Liga Bíblica
292 
 
Tupana inaxuneta rü tá 
 
ínangu i Naãẽ i Üünexü̃ 
 
1
  
1-2 Pa Mecü Pa Teóquirux, nüxĩra 
chaxümatüxü̃ ga poperawa cumaã 
nüxü̃ chixu ga guxü̃ma ga Ngechuchu üxü̃ 
rü duü̃xü̃güxü̃ namaã nangúexẽẽxü̃ ga 
noxritama inaxügüãgu ga norü puracü 
nhu̱xmata jema ngunexü̃ ga Tupana 
dauxü̃guxü̃ ga naãnewa nagaxgu. Rü 
jexguma taũta dauxü̃guxü̃ ga naãnewa 
naxũxgu ga Ngechuchu rü najadexechi ga 
norü ngúexü̃gü ga jamugüchaü̃xü̃ na 
Tupanaãrü puracü naxügüxü̃ca̱x. Rü 
Tupanaãẽ i Üünexü̃ãrü poramaã 
nanangúexẽẽ ga jema duü̃xü̃gü, rü namaã 
nüxü̃ nixu ga ṯacü tá na naxüexü̃. 3 Rü 
jixcama marü norü juwena rü 40 ga 
ngunexü̃gu rü jema duü̃xü̃güca̱x nügü 
nango̱xẽẽxü̃ na nüxü̃ nacua̱xgüxü̃ca̱x na 
wenaxãrü namaxü̃xü̃. Rü namaã nüxü̃ 
nixu na nhuxãcü aixcuma ãẽ̱xgacü na jiĩxü̃ 
ja Tupana. 4 Rü jexguma jema ngúexü̃gü 
ga jamugüxü̃tanüwa najexmagu ga 
Ngechuchu, rü namaã nüxü̃ nixu ga tama 
nüxna na ngextá naxĩxü̃ca̱x ga Jerucharéü̃. 
Rü nhanagürü nüxü̃: —¡Ípenaṉg̱uxẽẽx i 
ngẽma Tupanaãẽ i Üünexü̃ ga Chaunatü 
pemaã ixunetaxü̃ ga pemaã nüxü̃ 
chixuchigaxü̃! 5 Aixcuma nixĩ ga Juã́ũ rü 
dexáwa duü̃xü̃güxü̃ ínabaiü̃xẽẽxü̃, notürü i 
pema rü tãũxü̃táma muxü̃ i ngunexü̃ 
nangupetü na Tupanaãẽ i Üünexü̃ tá 
pexna nguxü̃ —nhanagürü. 
 
Dauxü̃guxü̃ ga naãnewa 
 
naxũ ga Ngechuchu 
6 Rü jexguma nangutaque̱xegügu ga 
jema norü duü̃xü̃gü, rü Ngechuchuna 
nacagü, rü nhanagürügü: —Pa Corix, 
¿e̱xna nhama tá nixĩ i ngunexü̃ i marü 
ícunawoxü̃ i nuã Judéugüchiü̃ãnewa i 
torü uwanügüarü churaragü na 
wenaxãrü tomatama namaã itacuáxü̃ca̱x 
i nhaã tochiü̃ãne? —nhanagürügü. 7 Rü 
Ngechuchu nanangãxü̃, rü nhanagürü: 
—Pema rü taxuü̃ca̱xma nüxü̃ 
pecuáxchaü̃ i nhuxgu tá nixĩ i ngẽma 
ngunexü̃, erü Chaunatüxicatama nüxü̃́ 
nangẽxma i pora na nüxü̃ naxunetaxü̃ i 
ngẽma ngunexü̃ i choxna naxca̱x 
pec̱axü̃. 8 Notürü ngẽxguma pexna 
 
PURACÜGÜ 
 
(NGECHUCHUARÜ NGÚEXÜ̃GÜ GA 
 
 
JAMUGÜXÜ̃ÃRÜ PURACÜCHIGA) 
 
 
O Novo Testamento na língua ticuna do Brasil, 2da ed. ©2009, Liga Bíblica
293 
nanguxgu i Tupanaãẽ i Üünexü̃, rü tá 
pexü̃ naporaexẽẽ. Rü tá ípechoxü̃ na 
nüxü̃ pejarüxugüexü̃ca̱x i chauchiga i 
Jerucharéü̃wa, rü guxü̃ma i 
Judéaanewa, rü Chamáriaanewa, rü 
nhu̱xmatáta guxü̃ i naãnewa nangu 
—nhanagürü. 9 Rü jexguma jema 
nhaxguwena rü nüxü̃ ínadaunüjane ga 
norü ngúexü̃gü, rü Tupana rü 
dauxü̃guxü̃ ga naãnewa Ngechuchuxü̃ 
naga. Rü wüxi ga caixanexü̃gu 
najaxücu, rü jemaãcü tama wenaxãrü 
nüxü̃ nadaugü. 10 Rü jexguma 
Ngechuchuxü̃ ínadaunüjane ga 
dauxü̃wa na naxũxü̃, rü ngürüãchi 
natanüwa nango̱x ga taxre ga jatü ga 
icómüchiruxü̃. 11 Rü nhanagürügü nüxü̃: 
—Pa Jatügü i Gariréaanecü̱̃ã̱x, ¿tü̱xcüü̃ 
dauxü̃gu íperüdaunü? Erü daatama 
Ngechuchu ga petanüwa jexmacü rü 
nhu̱xma Tupana dauxü̃wa nagacü, rü 
ngẽma nhu̱xma nüxü̃ na pedauxü̃ na 
nhuxãcü dauxü̃wa naxũxü̃, rü ngẽmaãcü 
tátama nixĩ i wena núma naxũxü̃ 
—nhanagürügü. 
 
Judachicüü nanajauxgü ga Matía 
12 Rü jema ngúexü̃gü ga Ngechuchu 
imugüxü̃ na Tupanaãrü puracü 
naxügüxü̃ca̱x, rü nüxna ínixĩ ga guma 
ma̱xpǘne ga Oriwéranecügu ãẽ́gane. Rü 
Jerucharéü̃ca̱x nawoegu. Rü guma 
ma̱xpǘneãrü jaxü̃ rü maneca wüxi ga 
quirúmetru nixĩ na Jerucharéü̃wa inguxü̃. 
13 Rü jexguma Jerucharéü̃ãrü ĩãnewa 
nangugügu, rü nagu nachocu ga guma ĩ 
ga nagu napegüne. Rü dauxna naxĩgü 
naxca̱x ga jema ucapu ga taxü̃ ga nagu 
napegüxü̃. Rü nümagü nixĩ ga Pedru, rü 
Juã́ũ, rü Tiagu, rü Ãdré, rü Piripi, rü 
Tumé, rü Baturuméũ, rü Mateu, rü Tiagu 
ga Arupéu nane, rü Chimáũ ga 
Iporaãẽcüücü, rü Juda ga Tiagu naẽneẽ. 
14 Rü guxü̃ma ga nümagü rü guxü̃guma 
nangutaque̱xegüxü̃ na wüxigu 
naxĩnüẽãcüma najumuxẽgüxü̃ca̱x namaã 
ga Ngechuchueneẽgü, rü ngĩmaã ga 
María ga Ngechuchu naẽ, rü nhuxre ga 
togü ga ngexü̃gümaã. 15 Rü guxü̃ma ga 
jema ngunexü̃gügu rü nangutaque̱xegüxü̃ 
ga jema jaxõgüxü̃. Rü maneca 120 nixĩ. 
Rü wüxi ga ngunexü̃gu ga Pedru rü inachi 
ga norü ngãxü̃tanüwa, rü nhanagürü: 
16 —Pa Chamücügüx, marü ningu ga jema 
Tupanaãẽ i Üünexü̃ nuxcüma Dawíxü̃ 
muxü̃ na naxümatüãxü̃ca̱x nachiga ga 
Juda ga namaãrü cua̱xruü̃ ixĩxü̃ naxca̱x 
ga jema duü̃xü̃gü ga Ngechuchuxü̃ 
ijauxgüxü̃. 17 —Rü tatanüxü̃chire̱x nixĩ ga 
Juda, rü nüma rü ta taxrüü̃ nhaã 
Tupanaãrü puracüwa napuracü ga noxrix. 
18 —Notürü nüma ga Juda rü bexma 
Ngechuchuxü̃ ínaxuaxü̃. Rü jemaca̱x ga 
ãẽ̱xgacügü rü nüxü̃́ nanaxütanü. Notürü 
jixcama ga Juda rü naxca̱x ínicua̱x ga 
jema chixexü̃ ga naxüxü̃, rü jemaca̱x 
nanataeguxẽẽ ga jema dĩẽru. Rü 
jemawena rü nügü nawẽxnaxã rü 
naĩtanüwa nügü narütáe. Rü jexguma 
duü̃xü̃gü nadaexü̃gügu rü inanago, rü 
niwã́ĩxpütüwe rü ínajixü̃ ga naü̃nüta. Rü 
jema dĩẽru ga nataeguxẽẽxü̃maã ga 
ãẽ̱xgacügü rü naxca̱x nataxe ga wüxi ga 
naãne. 19 —Rü nüxü̃ nacuáchigagü ga 
guxü̃ma ga Jerucharéü̃cü̱̃ã̱x, rü jemaca̱x 
Achedámagu nanaxüéga ga jema naãne. 
Rü ngẽma nixĩ i “Nagüchitaü̃” 
nhaxü̃chiga. 20 —Rü Wijaegüarü 
poperawa jemachiga nanaxümatü ga 
Dawí, rü nhanagürü: 
PURACÜGÜ 1 
O Novo Testamento na língua ticuna do Brasil, 2da ed. ©2009, Liga Bíblica
294 
“Jixrüma rü ngẽ́ma natá ja napata, 
rü taxúema nagu pe”, 
nhanagürü. Rü toxnamana i ngẽma 
poperawa rü nhanagürü ta: 
“Rü name nixĩ na togue naxüxü̃ i 
ngẽma norü puracü”, 
nhanagürü. 21-22 —Rü nuã tatanüwa 
nangẽxmagü i nhuxre i jatügü ga 
guxü̃guma tüxü̃ ümücügüxü̃ ga jexguma 
tatanüwa nanuxmagu ga Cori ga 
Ngechuchu. Rü nümagü rü tawe narüxĩ ga 
noxritama Juã́ũ Ngechuchuxü̃ íbaiexẽẽgu 
rü nhu̱xmata jema ngunexü̃ ga dauxü̃guxü̃ 
ga naãnewa naxũxgu. Rü name nixĩ i 
ngẽmatanüwa na najaxuxü̃ i wüxi i 
Judachicüüxü̃ na tamücü jiĩxü̃ca̱x rü tarüü̃ 
nüxü̃ jaxuxü̃ca̱x i nhuxãcü wena na 
namaxü̃xü̃ ja Ngechuchu. 23 Rü jemawena 
rü nüxü̃ naxunetagü ga taxre ga jatügü. Rü 
wüxi nixĩ ga Juche ga Juchugu ãẽ́gaxü̃ ga 
Bachabámaã naxugüxü̃. Rü Matía nixĩ ga 
to. 24-25 Rü nhaãcü najumuxẽgü: —Pa 
Corix, cuma nüxü̃ cucua̱x i guxü̃ma i 
duü̃xü̃güarü ngúchaü̃. ¡Rü nhu̱xma rü toxü̃ 
nawe̱x i ngẽxü̃rüüxü̃ i cuxca̱x mexü̃ i nhaã 
taxrewa na cunamuxü̃ca̱x rü nüma na 
naxüãxü̃ca̱x i nhaã puracü ga Juda ítáxü̃ ga 
jexguma norü pocuwa naxũxgu! 
—nhanagürügü. 26 Rü wüxi ga dĩẽru ga 
cua̱xruü̃ ngĩxü̃ nanhanagügü na jemawa 
nüxü̃ nacua̱xgüxü̃ca̱x ga ngẽxü̃rüüxü̃ ga 
jema taxre tá na ixücuxü̃. Rü Matíagu 
nangu na jangucuchixü̃ca̱x. Rü 
jexgumatama rü jema 11 ga duü̃xü̃gü ga 
Ngechuchu imugüxü̃tanügu naxã ga Matía. 
 
Ínangu ga Tupanaãẽ i Üünexü̃ 
 
2
  
1 Rü nawa nangu ga jema 
Judéugüarü peta ga Pẽtecóstegu 
ãẽ́gaxü̃. Rü jema ngunexü̃gu rü guxü̃ma 
ga jema jaxõgüxü̃ rü wüxi ga nachicawa 
nangutaque̱xegü. 2 Rü ngürüãchi 
dauxü̃wa ne naxũ ga wüxi ga naga 
nhama wüxi ja buanecü ja taxüchicü 
icuxcugurüü̃, rü guxü̃ne ga guma ĩ ga 
nawa najexmagünegu najaxũga. 3 Rü 
naxca̱x nango̱x ga nhuxre ga üxüema. 
Rü nügüna nixĩgüema ga jema üxüema, 
rü wüxichigü ga jema jaxõgüxü̃güétüwa 
ninguchigü. 4 Rü Tupanaãẽ i Üünexü̃ rü 
guxü̃nama nangu rü namaã inacua̱x. Rü 
jema Naãẽ i Üünexü̃ 
jadexagüxẽẽxü̃ãcüma inanaxügüe ga to 
ga nagawachigü na jadexagüxü̃. 5 Rü 
jema ngunexü̃gügu rü jema petaca̱x 
Jerucharéü̃wa najexmagü ga muxü̃ma 
ga toxnamana ne ĩxü̃ ga Judéugü ga 
Tupanaga ĩnüẽxü̃ ga guxü̃ ga togü ga 
nachiü̃ãnewa ne ĩxü̃. 6 Rü jexguma nüxü̃ 
naxĩnüẽgu ga nhuxãcü na jadexagüxü̃ 
ga jema jaxõgüxü̃, rü nangutaque̱xegü 
ga muxü̃ma ga jema duü̃xü̃gü ga 
toxnamana ne ĩxü̃. Rü naḇaixãchiãẽgü 
jerü jema jaxõgüxü̃ rü wüxichigü ga 
jema togü ga duü̃xü̃gügawachigü 
nidexagü. 7 Rü jema na poraãcü 
naḇaixãchiãẽgüxü̃ca̱x, rü nügümaã rü 
nhanagürügü: —¿Tama e̱xna 
Gariréaanecü̱̃ã̱x jixĩgüxü̃ i guxü̃ i nhaã 
duü̃xü̃gü i tagawa idexagüxü̃? 8 —¿Rü 
nhuxãcü e̱xna i nüxü̃ ixĩnüẽxü̃ i 
wüxichigü i jixema i taga i nawa 
ijaexü̃wa na jadexagüxü̃? 9-11 —Jixema 
tixĩgü i Pártiaanecü̱̃ã̱x, rü 
Médiaanecü̱̃ã̱x, rü Eráü̃ãnecü̱̃ã̱x, rü 
Mechopotámiããnecü̱̃ã̱x, rü 
Judéaanecü̱̃ã̱x, rü Capadóchiaanecü̱̃ã̱x, 
rü Põtuanecü̱̃ã̱x, rü Áchiaarü naãnecü̱̃ã̱x, 
rü Fríjiaanecü̱̃ã̱x, rü Pãfíriaanecü̱̃ã̱x, rü 
Ejituanecü̱̃ã̱x, rü Ríbiaarü naãnecü̱̃ã̱x i 
PURACÜGÜ 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
295 
Chirenecü̱̃ã̱x. Rü tatanüwa nangẽxma ta 
i duü̃xü̃gü i Cretaanewa rü Arábiaarü 
naãnewa ne ĩxü̃. Rü nhuxre i jixema rü 
Romacü̱̃ã̱x i Judéugü tixĩgü. Rü nuã 
tatanüwa nangẽxma ta i Romacü̱̃ã̱x i 
tama Judéugü ixĩgüxü̃ notürü tacümagu 
ĩxü̃. Rü guxãma rü nüxü̃ taxĩnüẽ na 
wüxichigü i tagawachigü na jadexagüxü̃ 
i nhaã ngúexü̃gü. Rü tagawa tamaã 
nüxü̃ nixugüe i nhuxãcü na 
namexẽchixü̃ ja Tupana —nhanagürügü. 
12 Rü guxü̃ma poraãcü naḇaixãchiãẽgü, 
rü tama nüxü̃ nacua̱xgü ga nhuxãcü na 
jiĩxü̃ ga jema. Rü nügüna nacagüe, rü 
nhanagürügü: —¿Ṯacüchiga nixĩ i 
guxü̃ma i nhaã? —nhanagürügü. 
13 Notürü ga togü rü nüxü̃ 
nacugüecüraxü̃, rü nhanagürügü: 
—Nangãxẽmare rü ngẽmaca̱x nixĩ i 
ngẽmaãcü jadexagüxü̃ —nhanagürügü. 
 
Pedruarü dexa 
14 Rü jexguma inachi ga Pedru namaã 
ga jema 11 ga namücügü, rü tagaãcüma 
nhanagürü: —Pa Judéugü i nuxma 
Jerucharéü̃gu naxĩãnexü̃ rü Pa 
Nuãcü̱̃ã̱xgüx, ¡rü dücax, meã iperüxĩnüẽ 
i nhaã tá pemaã nüxü̃ chixuxü̃! 15 —Rü 
nhaã chamücügü rü tama nangãxẽ i 
pema nagu perüxĩnüẽxü̃rüü̃, erü 
pa̱xmamatama nixĩ rü ngexwacax 9 arü 
ngorawa nangu. 16 —Notürü nhaã 
nhu̱xma nüxü̃ pedauxü̃ nixĩ ga jema 
Tupanaãrü orearü uruü̃ ga Joé marü 
nüxü̃ ixuchigaxü̃ ga jexguma nhaxgux: 
  17 “Rü nhanagürü ja Tupana: ‘Ngẽma 
nawa ijacuáxü̃ i ngunexü̃gügu 
rü guxü̃ i duü̃xü̃gütanüwa tá 
chanamu i Chauãẽ i Üünexü̃, rü 
penegü rü pexacügü rü tá 
chauchigagu nidexagü. Rü 
chama rü tá chajango̱xetüxẽẽ i 
perü ngextü̱xüxü̃gü rü tá nüxü̃ 
nadaugü i ngẽma tá nüxü̃ 
chawéxü̃. Rü perü jaguã̱xgümaã 
tá chidexa i nanegüwa. 18 Rü 
chorü duü̃xü̃gütanüwa tá 
chanamu i Chauãẽ i Üünexü̃ i 
ngẽma ngunexü̃gügu, rü tá 
chauchigagu nidexagü. 19 Rü 
naãnetüwewa tá ichanawe̱x i 
mexü̃gü i taguma nüxü̃ idauxü̃. 
Rü nhama i naãnewa tá 
ichanawe̱x i cua̱xruü̃gü i nagü, 
rü üxüema, rü taemaxü̃. 20 Rü 
üa̱xcü rü tá nixoema rü 
tawemacü rü tá nagürüü̃ 
naduema naxü̃pa na wenaxãrü 
núma naxũxü̃ ja Cori. Rü 
ngẽma ngunexü̃ i nagu núma 
naxũxü̃, rü wüxi i ngunexü̃ i 
mexẽchixü̃ tá nixĩ. 21 Rü 
guxãma ja jíxema Corina c̱axe 
na tüxü̃ nangü̃xẽẽxü̃ca̱x, rü tá 
tamaxẽ’ ”, 
nhanagürü ga jema orewa. 22 Rü 
nhanagürü ga Pedru: —Pa Duü̃xü̃gü Pa 
Judéugüx, ¡iperüxĩnüẽ i nhaã ore! Rü 
pema rü meãma nüxü̃ pecua̱x rü 
Ngechuchu ga Nacharétucü̱̃ã̱x rü guma 
nixĩ ga wüxi ga jatü ga Tupana 
pepe̱xewa nüxü̃ jaxucü na Nanexü̃chi 
jiĩxü̃. Rü jemaca̱x ga Tupana rü norü 
poramaã nüxü̃ nanaxüxẽẽ ga muxü̃ma 
ga mexü̃gü rü cua̱xruü̃gü ga noxri 
taguma nüxü̃ idauxü̃. 23 —Rü Tupana 
pexna nanamu ga guma Ngechuchu na 
pecaduca̱x najuxü̃ca̱x jerü jemaãcü 
nanaxüxchaü̃ ga Tupana, rü jemaãcü 
nagu narüxĩnü ga noxri taũta naxü̱xgux 
PURACÜGÜ 2 
O Novo Testamento na língua ticuna do Brasil, 2da ed. ©2009, Liga Bíblica
296 
ga naãne. Rü pema penamu ga jatügü 
ga tama jaxõgüxü̃ na jajauxgüãxü̃ca̱x rü 
curuchawa na japotagüãxü̃ca̱x. Rü 
jemaãcü penajuxẽẽ. 24 —Rü woo 
najuchire̱x notürü tama jexma najacua̱x, 
jerü Tupana wena nanamaxẽẽ rü 
ínanadaxẽẽ. Rü jemaãcü ga jema ju rü 
taxuacüma marü nüxü̃ 
narüporamaẽẽcha. 25 —Jerü ga ãẽ̱xgacü 
ga Dawí rü Ngechuchuchigagu nidexa, 
rü nhanagürü: 
“Guxü̃guma nachauxü̃tagu ja Cori ja 
Tupana rü choxü̃ narüngü̃xẽẽ 
na taxuü̃ca̱xma 
chaxoegaãẽxü̃ca̱x. 26 Rü 
jemaca̱x marü chataãẽ rü 
taãẽxü̃ ga oremaã chidexa. Rü 
chama nüxü̃ chacua̱x na mexü̃ 
tá choxü̃ üpetüxü̃ i ngẽxguma 
chaju̱xgux. 27 Erü cuma 
tãũxü̃táma juexü̃chicawa choxü̃ 
cuta̱x, rü tãũxü̃táma cunaxwa̱xe 
na jajixixü̃ i chaxune i chama ja 
Cune ja Üünecü na chiĩxü̃. 
28 Marü choxü̃ nüxü̃ cucua̱xẽẽ i 
nhuxãcü tá chanajaxu i maxü̃ i 
taguma gúxü̃, rü tá poraãcü 
choxü̃ cutaãẽxẽẽ, erü chamaã tá 
icurüxã̱ũ̱x”, 
nhanagürü ga Dawí. 29 Rü nhanagürü ga 
Pedru: —Pa Chaueneẽgüx, rü aixcuma 
pemaã nüxü̃ chixu na najuxü̃ ga 
nuxcümaxü̃cü ga tórü ãẽ̱xgacü ga Dawí, 
rü marü inata̱x, rü nhu̱xma rü ta 
tatanüwa nangẽxma i naxmaxü̃. 
30 —Notürü nüma ga Dawí rü wüxi ga 
Tupanaãrü orearü uruü̃ nixĩ. Rü 
jemaca̱x nüxü̃ nacua̱x rü wüxi ga nataa 
tá nixĩ i ãẽ̱xgacü ja Cristuxü̃ 
ingucuchicü, jerü ga Tupana rü jemaãcü 
namaã inaxuneta. 31 —Rü jemaca̱x 
nuxcümaxü̃chima ga Dawí rü nhama 
marü nüxü̃ nadauxuchixü̃rüü̃ nüxü̃ nixu 
rü Cristu rü tá juwa ínarüda rü 
tãũxü̃táma naxmaxü̃wa nangẽxmaẽcha 
rü tãũxü̃táma nijixi i naxü̃ne. 32 —Rü 
nhu̱xma ja Tupana rü marü wena 
nanamaxẽẽ ga guma Ngechuchu, rü 
guxãma ga toma rü nüxü̃ tadaugü na 
wena namaxü̃xü̃, rü ngẽmaca̱x pemaã 
nüxü̃ tixuchiga. 33 —Rü Tupana rü 
dauxü̃guxü̃ ga naãnewa nanaga na norü 
tügünecüwawa janatoxü̃ca̱x. Rü Tanatü 
ja Tupana rü marü nüxna nanamu ga 
Naãẽ i Üünexü̃ ga nuxcüma nüxü̃ jaxuxü̃ 
rü tá nuã na namuãxü̃. Rü nhu̱xma ja 
jima Ngechuchu rü núma totanüwa 
nanamu i ngẽma Naãẽ i Üünexü̃. Rü 
ngẽma Naãẽ nuã üxü̃ nixĩ i nhu̱xma 
nüxü̃ pedauxü̃ rü nüxü̃ pexĩnüẽxü̃. 
34-35 —Rü taguma dauxü̃wa naxũ ga 
Dawí, notürü nümatama rü nhanagürü: 
“Tupana rü chorü Cori ja Cristumaã 
nüxü̃ nixu rü nhanagürü: ‘¡Rü 
chorü tügünecüwawa rüto 
nhu̱xmatáta cuxme̱xwa 
chanangẽxmagüxẽẽ i curü 
uwanügü!’ ” 
nhanagürü. 36 Rü nhanagürü ga Pedru: 
—Name nixĩ i guxãma i pema i Judéugü 
na nüxü̃ pecua̱xgüxü̃ rü guma 
Ngechuchu ga curuchawa pejapotacü, 
rü Tupana rü marü perü Cori ja Cristuxü̃ 
najaxĩxẽẽ —nhanagürü ga Pedru. 37 Rü 
jexguma jemaxü̃ naxĩnüẽgu ga jema 
duü̃xü̃gü ga jéma jexmagüxü̃, rü 
poraãcü nanaxi̱xãchiãẽgü. Rü Pedruna 
nacagüe, rü jema togü ga 
Pedrumücügüna rü ta nacagüe, rü 
nhanagürügü: —¿Rü ṯacü tá taxüexü̃ i 
PURACÜGÜ 2 
O Novo Testamento na língua ticuna do Brasil, 2da ed. ©2009, Liga Bíblica
297 
nhu̱xmax, Pa Toeneẽgüx? 
—nhanagürügü. 38 Rü Pedru nanangãxü̃, 
rü nhanagürü: —¡Nüxü̃ perüxoe i 
pecüma i chixexü̃ rü Tupanaca̱x 
pedaugüe rü Ngechuchuégagu ípebaiü̃ 
na pexü̃́ nüxü̃ nangechaü̃xü̃ca̱x i perü 
pecadugü ja Tupana! Rü Tupana tá 
pexna nanamu i Naãẽ i Üünexü̃. 39 —Rü 
nhaã Tupanaãrü uneta, rü pexca̱x nixĩ, 
rü pexacügüca̱x, rü guxü̃ i duü̃xü̃gü i 
jaxü̃wa ngẽxmagüxü̃ca̱x nixĩ. Erü guxü̃ i 
duü̃xü̃gü i tórü Cori ja Tupana 
nügüxü̃tawa naxca̱x c̱axü̃ca̱x nixĩ i 
ngẽma uneta —nhanagürü ga Pedru. 
40 Rü jema oremaã rü muxü̃ma ga to ga 
oremaã najaxucu̱xẽgü ga Pedru, rü 
nhanagürü: —¡Nüxna peixĩgachi i 
ngẽma duü̃xü̃gü i chixexü̃ ügüxü̃ na 
pema rü ta tama chixexü̃ pexügüxü̃ca̱x! 
—nhanagürü. 41 Rü jema duü̃xü̃gü ga 
naga ĩnüẽxü̃ ga jema ore ga Pedru 
namaã nüxü̃ ixuxü̃, rü ínabaiü̃. Rü jema 
ngunexü̃gu rü poraãcü najexera ga na 
jamuxü̃ ga jema jaxõgüxü̃. Jerü maneca 
3,000 ga duü̃xü̃gü nixĩ ga 
Ngechuchuaxü̃́ jaxõgüxü̃ ga jexguma. 
42 Rü jema jexwacax jaxõgüxü̃ rü 
guxü̃guma inarüxĩnüẽ ga jema 
ngúexü̃gü ga Ngechuchu imugüxü̃ãrü 
ngu̱xẽẽtae. Rü meã nügümaã nangaugü 
ga norü jemaxü̃gü. Rü guxü̃guma 
najumuxẽgüxü̃ rü chibüca̱x 
nangutaque̱xegüxü̃. 
 
Nhuxãcü meã nügümaã 
namaxẽ ga jema jaxõgüxü̃ 
43 Rü jema ngúexü̃gü ga Ngechuchu 
imugüxü̃ rü nanaxügü ga muxü̃ma ga 
mexü̃gü ga Tupanaãrü poramaã 
naxügüxü̃. Rü jexguma jemaxü̃ 
nadaugügu ga togü ga duü̃xü̃gü, rü 
poraãcü naḇaixãchiãẽgü ga guxü̃ma. 
44 Rü guxü̃ma ga jema jaxõgüxü̃, rü 
wüxigu narüxĩnüẽ. Rü meã nügümaã 
nangaugü ga norü jemaxü̃gü. 45 Rü 
namaã nataxegüxü̃ ga norü naãnegü rü 
guxü̃ma ga togü ga norü jemaxü̃gü. Rü 
nügümaã ngĩxü̃ nitojegüxü̃ ga jema 
dĩẽru jexgumarüü̃ na nhuxre 
natümawa̱xexü̃ ga norü õnatanü ga 
wüxichigü. 46 Rü guxü̃ ga ngunexü̃gu 
tupauca ga taxü̃newa 
nangutaque̱xegüxü̃, rü chibüca̱x 
nangutaque̱xegüxü̃ ga napatagüwa, rü 
taãẽãcüma nügümaã nachibüexü̃. 47 Rü 
guxü̃guma Tupanaxü̃ nicua̱xüü̃güxü̃. Rü 
guxü̃ma ga jema ĩãnecü̱̃ã̱x rü nüxü̃ 
nangechaü̃gü ga jema jaxõgüxü̃. Rü 
wüxichigü ga ngunexü̃gu rü nimuẽtanü 
ga duü̃xü̃gü ga jaxõgüxü̃, jerü nüma ga 
Cori ga Ngechuchu rü nüxü̃ narüngü̃xẽẽ 
na najauxgüãxü̃ca̱x ga norü maxü̃ i 
taguma gúxü̃. 
 
Naxca̱x nitaane ga wüxi 
 
ga jatü ga chixeparacü 
 
3
  
1 Rü wüxi ga ngunexü̃gu ga Pedru 
rü Juã́ũ rü tamaẽ̱xpü̱xarü ngoragu 
ga jáuanecü rü tupauca ga taxü̃newa 
naxĩ, jerü jema nixĩ ga jumuxẽãrü 
ngora. 2 Rü jéma guma tupauca ga 
taxü̃newa najexma ga wüxi ga jatü ga 
norü bucümatama chixeparacü. Rü guxü̃ 
ga ngunexü̃gu rü natanüxü̃gü rü guma 
tupauca ga taxü̃neãrü ĩã̱x ga 
Mexẽchixü̃gu ãẽ́gaxü̃gu najamugüxü̃, na 
dĩẽruca̱x ínacaüüxü̃ca̱x nüxna ga 
duü̃xü̃gü ga guma tupauca ga taxü̃negu 
chocuxü̃xü̃. 3 Rü jexguma Pedru rü 
Juã́ũxü̃ nada̱xgux ga tupauca ga 
PURACÜGÜ 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
298 
taxü̃negu na nachocuxü̃, rü guma 
chixeparacü rü nüxü̃ nawéme̱x rü 
dĩẽruca̱x nüxna naca. 4 Rü Pedru rü Juã́ũ 
meãma nüxü̃ narüdaunü, rü Pedru rü 
nhanagürü nüxü̃: —¡Toxü̃ nadawenü! 
—nhanagürü. 5 Rü nüma ga jatü rü nüxü̃ 
nadawenü, jerü nüma nüxü̃ nacua̱xgu rü 
chi ṯacü nüxna naxãgü. 6 Notürü ga 
Pedru rü nhanagürü nüxü̃: —Choxü̃́ 
nataxuma i dĩẽru. Notürü ngẽma choxü̃́ 
ngẽxmaxü̃ tá cuxna chaxã. Rü naẽ́gagu 
ja Ngechuchu ja Cristu ja 
Nacharétucü̱̃ã̱x cuxü̃ chamu, rü ¡inachi 
rü íixũ! —nhanagürü. 7 Rü jema 
nhaxguwena ga Pedru, rü norü 
tügüneme̱xẽgu najajauxãchi, rü 
inanachixẽẽ, rü jexgumatama napora ga 
name̱xtü̱xügüwa rü nacutügüwa. 8 Rü 
najuxnagü rü inachi, rü inanaxügü na 
ijaxũxü̃. Rü nümatama ijaxũãcüma 
Pedru rü Juã́ũwe tupauca ga taxü̃negu 
naxücu. Rü nanajuxnagüane rü 
Tupanaxü̃ nicua̱xüü̃. 9 Rü guxü̃ma ga 
duü̃xü̃gü nüxü̃ nadaugü ga na íjaxũxü̃, 
rü Tupanaxü̃ na jacua̱xüü̃xü̃. 10 Rü 
poraãcü naḇaixãchiãẽgü ga duü̃xü̃gü 
naxca̱x ga jema nüxü̃ ngupetüxü̃ ga 
guma jatü. Jerü nüxü̃ nacua̱xgü ga na 
guma jiĩxü̃ ga tupauca ga taxü̃neãrü ĩã̱x 
ga Mexẽchixü̃gu ãẽ́gaxü̃wa 
rütooxü̃chirécü rü jéma dĩẽruca̱x ícacü. 
 
Charumáũãrü Chopetüchicawa 
nidexa ga Pedru 
11 Rü guma chixeparachirécü ga marü 
naxca̱x jataanecü, rü tama Pedru rü 
Juã́ũna nixũgachichaü̃. Rü guma 
tupauca ga taxü̃necüwawa najexma ga 
wüxi ga chopetüchica ga Charumáũãrü 
Chopetüchicagu ãẽ́gaxü̃. Rü jema 
chopetüchicawa rü Pedru rü Juã́ũca̱x 
naxĩtaque̱xe ga guxü̃ma ga duü̃xü̃gü 
jerü poraãcü naḇaixãchiãẽgü. 12 Rü 
jexguma Pedru nüxü̃ da̱xgu ga jema 
duü̃xü̃gü ga jéma naxca̱x ĩtaque̱xegüxü̃, 
rü nhanagürü nüxü̃: —Pa Chautanüxü̃gü 
i Judéugüx, ¿Tü̱xcüü̃ peḇaixãchie 
namaã i ngẽma nhaã jatümaã 
ngupetüxü̃? ¿Rü tü̱xcüü̃ toxü̃ perüdaunü 
nhama torü poramaã rü torü mexü̃maã 
tanamexẽẽxü̃rüü̃? 13 —Nuxcümaxü̃gücü 
ga tórü o̱xigü ga Abrã́ũ rü Isaqui rü 
Jacú rü togü ga tórü o̱xigü rü nüxü̃́ 
najaxõgü ga Tupana. Rü jimatama 
Tupana nixĩ ja nhu̱xma Ngechuchuxü̃ 
taxẽẽcü, na guxü̃ãrü jexera jiĩxü̃ca̱x. Rü 
gumatama Ngechuchu ja Tupanaãrü 
ngü̃xẽẽruü̃ ixĩcü nixĩ ga pema ãẽ̱xgacü 
ga Piratuxü̃tawa penagagücü. Rü 
jexguma nüxü̃ jangéxchaü̃gu ga Piratu, 
rü pema rü tama penaxwa̱xegü ga na 
jangéãxü̃. 14 —Pema rü tama penaxwa̱xe 
ga na ínanguxuchixü̃ ga guma üünecü 
ga aixcuma mecü ga Ngechuchu, notürü 
naxca̱x ípeca na pexca̱x 
ínanguxuchixẽẽãxü̃ca̱x ga wüxi ga 
máẽtaxü̃. 15 —Rü jemaãcü pematama 
pejama̱xgü ga guma Ngechuchu ja tüxü̃ 
maxẽxẽẽcü. Notürü ga Tupana rü wena 
nanamaxẽẽ. Rü toma nixĩ ga nüxü̃ 
tadaugüxü̃ ga wena na namaxü̃xü̃. 
16 —Rü nhaã jatü ga chixeparachiréxü̃ i 
pema nüxü̃ pedauxü̃ rü nüxü̃ pecuáxü̃ rü 
marü naxca̱x nitaane erü Ngechuchuaxü̃́ 
najaxõ. Rü ngẽma Ngechuchuaxü̃́ na 
jaxõõxü̃ca̱x nixĩ i naxca̱x jataanexü̃ 
ngẽma nhu̱xma guxãma i pema nüxü̃ 
pedauxü̃rüü̃. 17 —Rü dücax i nhu̱xma Pa 
Chaueneẽgüx, rü jexguma pema rü 
wüxigu perü ãẽ̱xgacügümaã 
PURACÜGÜ 3 
O Novo Testamento na língua ticuna do Brasil, 2da ed. ©2009, Liga Bíblica
299 
pejama̱xgügu ga Ngechuchu, rü tama 
nüxü̃ pecua̱xgü ga ṯacü na pexüexü̃. 
18 —Notürü ga Tupana rü jemaãcü 
najanguxẽẽ ga jema uneta ga nuxcüma 
nümatama nüxü̃ jaxuxü̃ nawa ga 
guxü̃ma ga norü orearü uruü̃gü. Jerü 
jema norü ore ga ümatüxü̃wa rü 
nhanagürü: 
“Cristu rü tá ngúxü̃ ninge”, 
nhanagürü. 19-20 —Rü ngẽmaca̱x, Pa 
Chaueneẽgüx, rü name nixĩ i nüxü̃ 
perüxoe i pecüma i chixexü̃, rü 
Tupanaca̱x pedaugü, rü nüxü̃́ pejaxõgü 
na nüma pexü̃́ ínapiãxü̃ca̱x i perü 
pecadugü. Rü ngẽxguma i nüma rü tá 
pexü̃ nataãẽgüxẽẽ, rü tá núma nanamu ja 
Ngechuchu ga noxritama naãne ixügügu 
pexca̱x nüxü̃ naxunetacü na perü 
ãẽ̱xgacü ja Cristu na jiĩxü̃ca̱x. 21 —Notürü 
i nhu̱xma rü Tupana nanaxwa̱xe i 
dauxü̃guxü̃ i naãnegu na naxã́ũxü̃ ja 
Ngechuchu nhu̱xmatáta nüma ja Tupana 
wena namexẽẽãgu i guxü̃ma i nhama i 
naãnewa ngẽxmaxü̃. Jerü jemaãcü nixĩ 
ga nüxü̃ jaxuxü̃ ga Tupana nawa ga 
nuxcümaxü̃güxü̃ ga norü orearü uruü̃gü 
ga ixüünexü̃. 22 —Rü Muĩsé rü tórü 
o̱xigümaã nüxü̃ nixu rü nhanagürü: 
“Rü perü Cori ja Tupana rü 
petanüwa tá nüxü̃ naxuneta i 
wüxi i norü orearü uruü̃ i 
chauxrüü̃ ixĩxü̃. Rü name nixĩ na 
naga pexĩnüẽxü̃ i guxü̃ma i 
ngẽma pemaã nüxü̃ jaxuxü̃. 
23 Rü texé ja tatanüwa tama 
naga ĩnüxẽ i ngẽma orearü uruü̃, 
rü tá tüxü̃ ínata̱xüchi i 
tatanüwa”, 
nhanagürü ga Muĩsé. 24 —Rü Chamuẽ́ũ 
rü guxü̃ma ga togü ga Tupanaãrü orearü 
uruü̃gü ga naweama ügüxü̃ rü ta nüxü̃ 
nixugüe ga ṯacü tá na üpetüxü̃ i 
nhamaü̃cüü. 25 —Rü nuxcümaxü̃chima 
ga Tupana rü tórü o̱xi ga Abrã́ũmaã 
nüxü̃ nixu rü nhanagürü: 
“Rü wüxi i cutaa tá nixĩ i nüxü̃ 
rüngü̃xẽẽxü̃ i guxü̃ma i 
duü̃xü̃gü i nhama i naãnecü̱̃ã̱x”, 
nhanagürü. Rü jemaãcü ta Tupana 
inaxuneta nawa ga nuxcümaxü̃güxü̃ ga 
norü orearü uruü̃gü. Rü pemaã nüxü̃ 
chixu i nhu̱xma, rü pexca̱x nixĩ ga jema 
unetagü ga nuxcümaxü̃güxü̃ ga orearü 
uruü̃güwa tórü o̱xigümaã nüxü̃ jaxuxü̃ 
ga Tupana. 26 —Rü pemaã nüxü̃ chixu 
Pa Chautanüxü̃gü i Judéugüx, rü 
jexguma Tupana wena namaxẽẽgu ga 
Nane ga Ngechuchu rü petanüwaxira 
nanamu na pexü̃ nangü̃xẽẽxü̃ca̱x, erü 
nanaxwa̱xe i wüxichigü i pema na nüxü̃ 
perüxoexü̃ i pecümagü i chixexü̃ 
—nhanagürü ga Pedru. 
 
Ãẽ̱xgacügüpe̱xewa najexmagü ga 
Pedru rü Juã́ũ 
 
4
  
1 Rü jexguma duü̃xü̃gümaã 
íjadexagügu ga Pedru rü Juã́ũ, rü 
jexgumajane jéma nangugü ga guma 
tupauca ga taxü̃neãrü purichíaarü 
ãẽ̱xgacü, rü paigü, rü Chaduchéugü. 2 Rü 
Pedru rü Juã́ũmaã nanuẽ ga paigü jerü 
duü̃xü̃güxü̃ nangúexẽẽ ga na marü wena 
namaxü̃xü̃ ga Ngechuchu, rü naxrüü̃ tá 
ta wena namaxẽxü̃ i guxü̃ma i duü̃xü̃gü 
i marü juexü̃. 3 Rü ínanajauxü̃, rü 
pocupataü̃gu nanawocu nhu̱xmata 
moxü̃ãcü, jerü marü najáuane. 4 Notürü 
muxü̃ma ga jema duü̃xü̃gü ga nüxü̃ 
ĩnüẽxü̃ ga jema Tupanaãrü ore rü 
najaxõgü. Rü maneca 5000 wa nangu 
PURACÜGÜ 3 
,  
4 
O Novo Testamento na língua ticuna do Brasil, 2da ed. ©2009, Liga Bíblica
300 
ega jatügüxicatama ixugügu. 5 Rü 
moxü̃ãcü Jerucharéü̃wa 
nangutaque̱xegü ga Judéugüarü 
ãẽ̱xgacügü, rü ãẽ̱xgacügü ga jaguã̱xgü, 
rü ngúexẽẽruü̃gü ga ore ga mugüwa 
ngu̱xẽẽtaegüxü̃. 6 Rü jéma najexma ta ga 
Aná ga paigüeru ixĩcü, rü Caipá, rü 
Juã́ũ, rü Arejã́dre, rü guxü̃ma ga jema 
togü ga paigü ga paigüerutanüxü̃ 
ixĩgüxü̃. 7 Rü nanamu na naxü̃tawa 
nagagüãxü̃ca̱x ga Pedru rü Juã́ũ. Rü 
jexma norü ngãxü̃tanügu nanachigüxẽẽ 
rü nüxna nacagü, rü nhanagürügü: 
—¿Texé pexü̃ tamu, rü texé pexna 
tanaxã i pora na penamexẽẽxü̃ca̱x i 
nhaã jatü? —nhanagürügü. 8-9 Rü 
Pedruwa najexma ga Tupanaãẽ ga 
Üünexü̃ rü nanaporaxẽẽ. Rü jemaca̱x ga 
Pedru rü nanangãxü̃, rü nhanagürü: 
—Pa Ĩãneãrü Ãẽ̱xgacügüx, rü Pa 
Ãẽ̱xgacügü i Jaguã̱xgüx, rü nhu̱xma 
toxna naxca̱x peca naxca̱x ga norü 
mexẽẽ i nhaã chixeparachiréxü̃ erü 
nüxü̃ pecuáxchaü̃ ga nhuxãcü na 
namexü̃. 10 —Rü nhu̱xma tá pemaã nüxü̃ 
tixu na nüxü̃ pecuáxü̃ca̱x i guxãma i 
pema rü nüxü̃ nacua̱xgüxü̃ca̱x i guxü̃ma 
i tatanüxü̃gü i Judéugu. Rü nhaã jatü i 
nhu̱xma pepe̱xewa ngẽxmaxü̃ rü 
Ngechuchu ja Cristu ja Nacharétucü̱̃ã̱x 
nixĩ ga namexẽẽcü. Rü guma nixĩ ga 
pema curuchawa pejapotacü rü 
pejuxẽẽcü. Notürü ga Tupana rü wena 
nanamaxẽẽ. 11 —Rü gumatama 
Ngechuchu nixĩ ga pema nüxü̃ pexoecü. 
Notürü ga Tupana rü najamucuchi na 
guxü̃ãrü ãẽ̱xgacü jiĩxü̃ca̱x. 12 —Rü jima 
Ngechuchuxicatama nixĩ ja tórü 
maxẽxẽẽruü̃, erü nhama i naãnewa i 
tatanüwa rü jixicatama nixĩ ga Tupana 
tüxna namucü na tüxü̃ namaxẽxẽẽxü̃ca̱x 
—nhanagürü ga Pedru. 13 Rü jexguma 
jema ãẽ̱xgacügü nüxü̃ daugügu ga 
nhuxãcü tama muü̃ẽãcüma na 
jadexagüxü̃ ga Pedru rü Juã́ũ, rü 
naḇaixãchiãẽgü, jerü nüxü̃ 
nicua̱xãchitanü ga tama meã poperaxü̃ 
na jacuáxü̃ rü puracütanüxü̃mare 
jixĩgüxü̃. Rü aixcuma nüxü̃ 
nicua̱xãchitanü ga Ngechuchuarü 
ngúexü̃gü na jixĩgüxü̃. 14 Rü nhu̱xmachi 
nüxü̃ nadaugü ta ga guma jatü ga 
rümecü ga Pedru rü Juã́ũxü̃tagu na 
nachixü̃. Rü jemaca̱x ga jema ãẽ̱xgacügü 
rü taxuacüma nhuxũ nhanagürügüéga 
nachiga ga jema ngupetüxü̃. 15 Rü 
jexguma ga jema ãẽ̱xgacügü rü 
ínanamuxü̃ ga jema 
ínangutaque̱xegüxü̃wa, rü nüxĩcatama 
nügümaã nidexagü. 16 Rü nhanagürügü: 
—¿Ṯacü tá namaã ixüexü̃ i nhaã jatügü? 
Erü guxü̃ma i Jerucharéü̃cü̱̃ã̱x i 
duü̃xü̃gü rü nüxü̃ nacua̱xgü i ngẽma 
mexü̃ i taxü̃ i naxügüxü̃, rü taxuacüma 
itajacu̱x. 17 —Notürü ngẽma na tama 
jexeraãcü duü̃xü̃gütanüwa 
nanguchigaxü̃ca̱x i ngẽma ngupetüxü̃, 
¡rü ngĩxã tanamuü̃ẽxẽẽ na nhu̱xmawena 
rü taxúemaãma ngẽma 
Ngechuchuchigagu jadexagüxü̃ca̱x! 
—nhanagürügü. 18 Rü wenaxãrü Pedru 
rü Juã́ũca̱x nacagü, rü nüxna naxãga na 
tama Ngechuchuchigamaã 
jadexagüxü̃ca̱x, rü bai i texéxü̃ na 
nangúexẽẽxü̃ca̱x i nachiga. 19 Notürü ga 
Pedru rü Juã́ũ rü nanangãxü̃gü, rü 
nhanagürügü: —¡Nagu perüxĩnüẽ i 
pematama! ¿Rü namexü̃ i 
Tupanape̱xewa na pega taxĩnüẽxü̃ rü 
e̱xna Tupanaga taxĩnüẽxü̃? 20 —Erü 
PURACÜGÜ 4 
O Novo Testamento na língua ticuna do Brasil, 2da ed. ©2009, Liga Bíblica
301 
toma rü taxuacüma nüxü̃ tarüxoe na 
nüxü̃ tixuxü̃ ga jema nüxü̃ tadaugüxü̃ rü 
nüxü̃ taxĩnüẽxü̃ —nhanagürügü. 21 Rü 
jexguma ga jema ãẽ̱xgacügü rü 
najaxãxũnegü rü jemaãcü ínajamugü, 
jerü nataxuma ga ṯacüca̱x na 
napocueãxü̃ rü duü̃xü̃güxü̃ namuü̃ẽ, jerü 
guxü̃ma ga duü̃xü̃gü rü Tupanaxü̃ 
nicua̱xüü̃gü naxca̱x ga jema nüxü̃ 
ngupetüxü̃ ga guma jatü ga 
chixeparawa rümecü. 22 Rü guma jatü ga 
jemaãcü Tupanaãrü poramaã naxca̱x 
itaanecü, rü maneca 40 arü jexera nixĩ 
ga norü taunecü. 
 
Jaxõgüxü̃ rü naxca̱x ínacagü na 
Tupana norü puracüca̱x 
naporaexẽẽxü̃ na tama 
naxãneẽãcüma naxügüãxü̃ca̱x 
23 Rü jexguma marü ínamuxü̃ã̱xgu, rü 
Pedru rü Juã́ũ rü namücügü 
íjexmagüxü̃wa naxĩ. Rü namaã nüxü̃ 
nixugüe ga guxü̃ma ga jema ore ga 
ãẽ̱xgacügü ga jaguã̱xgü rü paigüarü 
ãẽ̱xgacügü namaã nüxü̃ ixuxü̃. 24 Rü 
jexguma Pedru rü Juã́ũxü̃ naxĩnüẽgu ga 
namücügü, rü guxü̃ma wüxigu 
najumuxẽgü rü Tupanamaã nidexagü rü 
nhanagürügü: —Pa Corix, cuma cunaxü 
ga dauxü̃guxü̃ ga naãne rü nhama ga 
naãne, rü taxü̃ i taxtü, rü guxü̃ma i ṯacü 
i nawa ngẽxmaxü̃. 25 —Rü cumatama 
nixĩ ga nuxcüma Cuãẽ i Üünexü̃xü̃ 
cumuxü̃ na curü ngü̃xẽẽruü̃ ga Dawíwa 
janadexaxü̃ca̱x rü nhaxü̃ca̱x: 
“¿Tü̱xcüü̃ ínipurae i nhama i 
naãnecü̱̃ã̱x i duü̃xü̃gü i tama 
jaxõgüxü̃? ¿Rü tü̱xcüü̃ ngẽma 
notüca̱xmamare ixĩgüxü̃gu 
narüxĩnüẽ i guxü̃ i 
nachiü̃ãnecü̱̃ã̱x? 26 —Nümagü i 
nachiü̃ãnegüarü ãẽ̱xgacügü rü 
Tupanamaã nanuẽ, rü nügümaã 
nangutaque̱xegü na wüxigu 
nügümaã nagu naxĩnüẽxü̃ca̱x 
na nhuxãcü tá nüxü̃ na 
najexeragüxü̃ca̱x ja Cori ja 
Tupana rü Nane ja nüxü̃ 
naxunetacü ja Cristu”, 
nhanagürü. 27 —Rü aixcuma nixĩ ga nhama 
ga ĩãnewa ga ãẽ̱xgacügü ga Erudi rü Piratu 
ga nangutaque̱xegüxü̃ namaã ga to ga 
nachiü̃ãnegücü̱̃ã̱x rü totanüxü̃ ga Judéugü, 
na chixexü̃ naxügüxü̃ca̱x namaã ja curü 
ngü̃xẽẽruü̃ ja üünecü ja Ngechuchu ja 
Cristuxü̃ nüxü̃ cuxunetacü. 28 —Rü jemaãcü 
ga nümagü rü najanguxẽẽ ga guxü̃ma ga 
jema cuma nuxcümama nagu curüxĩnüxü̃ 
rü nüxü̃ cuxunetaxü̃ rü tá na janguxü̃. 
29 —¡Rü dücax, Pa Corix, cuma nüxü̃ 
cucua̱x na nhuxãcü toxü̃ naxãxũnegüxü̃! 
Toma nixĩ i curü ngü̃xẽẽruü̃gü rü 
tanaxwa̱xe na toxü̃ cuporaexẽẽxü̃ na tama 
tamuü̃ẽãcüma nüxü̃ tixuxü̃ca̱x i curü ore. 
30 —¡Rü curü poramaã nameẽxẽẽ i 
duü̃xü̃gü i iḏaaweexü̃! ¡Rü duü̃xü̃güxü̃ 
nawe̱x i cua̱xruü̃gü i curü poramaã cuxüxü̃ 
i naẽ́gagu ja curü ngü̃xẽẽruü̃ ja üünecü ja 
Ngechuchu! —nhanagürügü. 31 Rü 
jexguma jumuxẽwa nüxü̃ nachauegu, rü 
guma ĩpata ga nawa nangutaque̱xegüne rü 
naxĩã̱xãchi. Rü Tupanaãẽ i Üünexü̃ rü 
nüxna nangu ga guxü̃ma. Rü tama 
namuü̃ẽãcüma nüxü̃ nixugüe ga 
Tupanaãrü ore. 
 
Jema jaxõgüxü̃ãrü jemaxü̃gü 
 
rü guxü̃ãrü nixĩ 
32 Rü namu ga jema jaxõgüxü̃. Rü 
guxü̃ma rü wüxigu narüxĩnüẽ. Rü 
PURACÜGÜ 4 
O Novo Testamento na língua ticuna do Brasil, 2da ed. ©2009, Liga Bíblica
302 
taxuü̃ma nagu narüxĩnü ga 
noxrüxicatama na jiĩxü̃ ga norü 
jemaxü̃gü, notürü guxü̃ma ga 
namücügümaã nangau. 33 Rü jema 
ngúexü̃gü ga Ngechuchu imugüxü̃ na 
Tupanaãrü puracü naxügüxü̃ca̱x, rü 
Tupanaãrü poramaã nüxü̃ nixugüe ga 
nhuxãcü wena na namaxü̃xü̃ ga Cori ga 
Ngechuchu. Rü Tupana rü poraãcü nüxü̃ 
narüngü̃xẽẽ ga guxü̃ma ga jema 
jaxõgüxü̃. 34-35 Rü natanüwa rü 
nataxuma ga wüxi ga nüxü̃́ nataxuxü̃, 
jerü guxü̃ma ga jema nüxü̃́ jexmaxü̃ ga 
naãnegü rü e̱xna ĩpatagü, rü namaã 
nataxegü. Rü jema dĩẽru ga ngĩxü̃ 
najauxgücü rü jéma ngĩxü̃ nangegü, rü 
jema ngúexü̃gü ga Ngechuchu 
imugüxü̃na ngĩxü̃ najaxãgü. Rü 
nhu̱xmachi nügü ngĩxü̃ ninuü̃xü̃ ga 
nhuxrechigü nüxü̃́ nataxuxü̃ ga 
wüxichigü. 36 Rü najexma ga wüxi ga 
jatü ga Lewítanüxü̃ ga Chiprecü̱̃ã̱x ga 
Juchegu ãẽ́gacü. Rü jema ngúexü̃gü ga 
Ngechuchu imugüxü̃ na Tupanaãrü 
puracü naxügüxü̃ca̱x rü Barnabémaã 
nanaxugü. Rü ngẽma naẽ́ga, rü: 
“Taãẽxẽẽruü̃”, nhaxü̃chiga nixĩ. 37 Rü 
nüma ga Barnabé rü nüxü̃́ najexma ga 
wüxi ga naãne, rü namaã nataxe. Rü 
jema ngúexü̃gü ga Ngechuchu 
imugüxü̃xü̃tawa ngĩxü̃ nana ga jema 
dĩẽru. 
 
Ananíã rü Safiraaarü pecaduchiga 
 
5
  
1 Rü najexma ga wüxi ga jatü ga 
Ananíãgu ãẽ́gaxü̃ rü Safira ga 
nama̱x. Rü nümagü rü namaã nataxegü 
ga wüxi ga norü naãne. 2 Notürü ga 
jema jatü rü nama̱xmaã nanamexẽẽ na 
nügüxü̃́ ngĩxne najauxgüxü̃ ga nhuxre 
ga jema naãnetanü. Rü nhu̱xmachi jema 
ngúexü̃gü ga Ngechuchu 
imugüxü̃xü̃tawa ngĩxü̃ nangegü ga jema 
nüxü̃́ íjaxücü. 3 Rü jexguma ga Pedru rü 
nhanagürü nüxü̃: —Pa Ananíãx, ¿tü̱xcüü̃ 
ṉg̱oxo i Chatanága cuxĩnü rü Tupanaãẽ i 
Üünexü̃maã cuidora, rü cugüxü̃́ ngĩxne 
cujaxu i nhuxre i ngẽma curü 
naãnetanü? 4 —¿E̱xna jexguma taũta 
namaã cutaxegu, rü tama e̱xna cuxrü 
jiĩxü̃ ga jema naãne? ¿Rü jexguma 
namaã cutaxegu, tama e̱xna cuxrü jiĩxü̃ 
ga jema dĩẽru na ngĩxü̃ cugu̱xẽẽxü̃ca̱x i 
ngẽma cuma cunaxwa̱xexü̃ãcüma? 
¿Tü̱xcüü̃ i cunaxüxü̃ i nhaã? Tama 
jatügümaãxĩca cuidora, notürü 
Tupanamaã rü ta nixĩ i cuidoraxü̃ 
—nhanagürü ga Pedru. 5 Rü jexguma 
jema orexü̃ naxĩnügu ga Ananíã, rü 
juxü̃ma inajangu. Rü poraãcüxü̃chima 
namuü̃ẽ ga guxü̃ma ga jema duü̃xü̃gü ga 
jexguma jemaxü̃ nacuáchigagügu. 6 Rü 
nhuxre ga jéma jexmagüxü̃ ga 
ngextü̱xüxü̃gü rü nanajauxgü ga naxü̃ne, 
rü nananuquegü, rü inajata̱xgü. 7 Rü 
tamaẽ̱xpü̱x ga ngora ngupetüxgu rü 
íingu ga nama̱x. Rü jexma ixücu notürü 
tama nüxü̃ icua̱x ga ṯacü na ngupetüxü̃. 
8 Rü Pedru ngĩxna naca, rü nhanagürü: 
—¿Jema natanü ga ipexunetaxü̃gu jiĩxü̃ 
ga namaã petaxegüxü̃ ga perü naãne? 
—nhanagürü. Rü ngĩma rü: —Ngü̃, 
ngẽxgumaẽ̱xpü̱xgu nixĩ —ngĩgürügü. 
9 Rü Pedru rü nhanagürü ngĩxü̃: 
—¿Tü̱xcüü̃ pegümaã ngẽmaãcü wüxigu 
perüxĩnüẽ na namaã peidoraexü̃ca̱x i 
Tupanaãẽ i Üünexü̃? ¡Dücax, ngẽma 
cutexü̃ ijata̱xgüxü̃ rü marü ínangugü, rü 
nhu̱xma rü cuxü̃ rü tá ta ngẽ́ma 
nangegü! —nhanagürü. 10 Rü 
PURACÜGÜ 4 
,  
5 
O Novo Testamento na língua ticuna do Brasil, 2da ed. ©2009, Liga Bíblica
303 
jexgumatama ju̱xcüma Pedrupe̱xegu 
ijangu. Rü jexguma nachocu̱xgu ga jema 
ngextü̱xüxü̃gü, rü ju̱xcüma ngĩxü̃ 
inajangaugü. Rü ngĩxü̃ najauxgü, rü 
ngĩtexü̃tagutama ngĩxü̃ najata̱xgü. 11 Rü 
jexguma nüxü̃ nacua̱xgügu ga jema 
ngupetüxü̃, rü guxü̃ma ga jema 
jaxõgüxü̃ rü jema togü ga duü̃xü̃gü rü ta 
poraãcüxü̃chima namuü̃ẽ. 
 
Tupanaãrü poramaã nanaxügü ga 
muxü̃ma ga mexü̃gü 
12 Rü jema ngúexü̃gü ga Ngechuchu 
imugüxü̃, rü duü̃xü̃güpe̱xewa nanaxügü 
ga muxü̃ma ga mexü̃gü ga Tupanaãrü 
poramaã naxügüxü̃. Rü inanawe̱xgü ga 
muxü̃ma ga cua̱xruü̃gü. Rü guxü̃ma ga 
jema jaxõgüxü̃ rü guxü̃guma 
naxĩtaque̱xegüxü̃ nawa ga jema tupauca 
ga taxü̃neãrü chopetüchica ga 
Charumáũãrü Chopetüchicagu ãẽ́gaxü̃. 
13 Rü jema togü ga duü̃xü̃gü ga tama 
jaxõgüxü̃ rü namuü̃ẽ na jema 
jaxõgüxü̃tanügu naxãgüxü̃, notürü 
poraãcü jema jaxõgüxü̃xü̃ nangechaü̃gü. 
14 Rü nimuẽtanüãma ga jema jaxõgüxü̃ 
jerü muxü̃ma ga duü̃xü̃gü ga jatüxü̃gü 
rü ngexü̃gü rü Coriaxü̃́ najaxõgüetanü. 
15 Rü jema duü̃xü̃gü rü ĩãnemaü̃güwa 
nanagagüxü̃ ga duü̃xü̃gü ga iḏaaweexü̃, 
rü jexma najamugüxü̃ naxchápenüü̃maã 
rü norü caruü̃gümaã na jexguma Pedru 
jéma üpetüxgu, rü naxchipetamare 
nüxü̃ na jachixü̃ca̱x. 16 Rü jexgumarüü̃ ta 
rü jéma naxĩtaque̱xegüxü̃ ga muxü̃ma 
ga duü̃xü̃gü ga Jerucharéü̃ãrü 
ngaicamana imugüne ga ĩãnewa ne ĩxü̃. 
Rü jéma naxca̱x nanagagüxü̃ ga jema 
iḏaaweexü̃ rü jema ng̱oxoã̱xgüxü̃. Rü 
guxü̃ma naxca̱x nitaanegü. 
 
Pedru rü Juã́ũwe 
 
ningẽxü̃tanü ga paigü 
17 Rü jexguma ga guma paigüeru rü 
guxü̃ma ga jema natanüxü̃gü ga 
Chaduchéugü rü poraãcü nixãũxãchigü 
naxca̱x ga jema mexü̃gü ga naxügüxü̃ ga 
jema ngúexü̃gü ga Ngechuchu imugüxü̃. 
18 Rü jemaca̱x norü purichíagüxü̃ namu 
na ínajauxü̃ãxü̃ca̱x ga jema ngúexü̃gü. 
Rü ĩãneãrü pocupataü̃gu nanapocue. 
19 Notürü Coriarü orearü ngeruü̃ ga 
dauxü̃cü̱̃ã̱x naxca̱x najawãxna ga jema 
pocupataü̃ãrü ĩã̱xgü ga chütacü. Rü 
ínanamuxü̃, rü nhanagürü nüxü̃: 
20 —¡Ngẽ́ma tupauca ja taxü̃newa pexĩ, 
rü guxü̃ i duü̃xü̃gümaã nüxü̃ pejarüxu 
na nhuxãcü Tupana inaxãxü̃ i 
ngexwacaxü̃xü̃ i maxü̃! —nhanagürü. 
21 Rü jexguma ga jema ngúexü̃gü ga 
Ngechuchu imugüxü̃ rü naga naxĩnüẽ ga 
jema ore. Rü moxü̃ãcü ga 
pa̱xmamaxü̃chi rü tupauca ga taxü̃newa 
naxĩ, rü duü̃xü̃güxü̃ nangúexẽẽ. Rü joxni 
ga guma paigüeru rü natanüxü̃gü, rü 
nanangutaque̱xexẽẽ ga guxü̃ma ga jema 
togü ga ãẽ̱xgacügü ga 
ãẽ̱xgacügütücumüwa ügüxü̃. Rü 
pocupataü̃wa nanamugü ga purichíagü 
na jagagüãxü̃ca̱x ga jema ngúexü̃gü ga 
Ngechuchu imugüxü̃. 22-23 Rü jexguma 
pocupataü̃wa nangugügu ga jema 
purichíagü, rü taxuxü̃xü̃ma 
inajangaugü. Rü najawoegu, rü nüxü̃ 
najarüxugüe, rü nhanagürügü: —Jima 
pocupataü̃ rü narüwãxta, rü meãma 
nataichire̱x, rü purichíagü nüxna 
nadaugü i naã̱xwa. Notürü ngẽxguma 
tajawãxnagu, rü taxuxü̃xü̃ma 
itajangaugü i aixepewa —nhanagürügü. 
PURACÜGÜ 5 
O Novo Testamento na língua ticuna do Brasil, 2da ed. ©2009, Liga Bíblica
304 
24 Rü jexguma jema orexü̃ naxĩnüẽgu ga 
jema paigüeru rü jema togü ga paigü ga 
ãẽ̱xgacügü ixĩgüxü̃ rü jema tupauca ga 
taxü̃neãrü purichíagüarü ãẽ̱xgacü rü 
guxü̃ma naḇaixãchiãẽgü jerü tama nüxü̃ 
nacua̱xgü ga ngextá tá na nanguxü̃ ga 
guxü̃ma ga jema rü nhuxãcü tá na 
ijanaxoxẽẽgüãxü̃. 25 Rü jexguma jemagu 
ínaxĩnüẽjane rü jéma nangu ga wüxi ga 
jatü, rü namaã nüxü̃ nixu, rü 
nhanagürü: —Ngẽma jatügü i 
pepocuechiréxü̃, rü tupauca ja 
taxü̃newa nangẽxmagü, rü 
ínanangúexẽẽ i duü̃xü̃gü —nhanagürü. 
26 Rü jéma naxĩ ga tupauca ga taxü̃neãrü 
purichíagüarü ãẽ̱xgacü wüxigu namaã 
ga norü purichíagü na jagagüãxü̃ca̱x. 
Notürü namuü̃ẽ na duü̃xü̃gü nutamaã 
jamuxü̃tanüxü̃, rü jemaca̱x meãmare 
jema ngúexü̃güxü̃ nigagü. 27 Rü jexguma 
namaã ínangugügu, rü jema 
ãẽ̱xgacügüpe̱xewa nanagagü. Rü jema 
paigüeru rü namaã nidexa rü nhanagürü 
nüxü̃: 28 —Marü poraãcü pexna 
tanachu̱xu na tama ngẽma 
Ngechuchuégamaã penangúexẽẽxü̃ca̱x. 
Notürü i pema rü guxü̃ne ja 
Jerucharéü̃wa penangúexẽẽ i duü̃xü̃gü, 
rü nhu̱xmachi toxna penaxuxchaü̃ ga na 
togagu najuxü̃ ga jema Ngechuchu 
—nhanagürü. 29 Rü Pedru rü 
namücügümaã nanangãxü̃gü, rü 
nhanagürügü: —Narümemaẽ nixĩ na 
Tupanaga taxĩnüẽxü̃ rü tama i jatügüga. 
30 —Guma Tupana ga nuxcümaxü̃güxü̃ 
ga tórü o̱xigü nüxü̃́ jaxõgücü, rü guma 
nixĩ ga wena namaxẽẽcü ga Ngechuchu 
ga pema pejamácü ga jexguma 
curuchawa pejapotagügu. 31 —Notürü 
Tupana rü nanataxẽẽãma, rü nügüarü 
tügünecüwawa nanatoxẽẽ. Rü tórü 
cua̱xruü̃ rü maxẽxẽẽruü̃ 
najangucuchixẽẽ na tatanüxü̃gü i 
Judéugüxü̃ nangü̃xẽẽxü̃ca̱x na nüxü̃ 
naxoexü̃ca̱x i norü chixexü̃gü, rü 
Tupana nüxü̃́ nüxü̃ nangechaü̃xü̃ca̱x i 
norü pecadugü. 32 —Rü toma nüxü̃ 
tacua̱x na aixcuma jiĩxü̃ i guxü̃ma i 
ngẽma pemaã nüxü̃ tixuxü̃ erü 
tomatama nüxü̃ tadaugü. Rü 
ngẽxgumarüü̃ ta i Tupanaãẽ i Üünexü̃ i 
Tupana tüxna ãxü̃ ja jíxema naga 
ĩnüẽxẽ, rü nüxü̃ nacua̱x na aixcuma 
jiĩxü̃ —nhanagürügü. 33 Rü jexguma 
jemaxü̃ naxĩnüẽgu ga jema ãẽ̱xgacügü, 
rü poraãcüxü̃chima nanuẽ, rü 
nanadaixchaü̃. 34 Notürü jema 
ãẽ̱xgacügütanüwa najexma ga wüxi ga 
Parichéu ga Gamariéu ga naẽ́ga. Rü 
nüma rü meãma nanangúexẽẽ ga 
Tupanaãrü mugü. Rü guxü̃ma ga 
duü̃xü̃gü rü nüxü̃ nangechaü̃gü. Rü 
nüma ga Gamariéu inachi rü nanamu na 
paxaãchi ínamuxü̃ãxü̃ca̱x ga jema 
ngúexü̃gü ga Ngechuchu imugüxü̃. 35 Rü 
nhu̱xmachi namücügü ga 
ãẽ̱xgacügümaã nüxü̃ nixu rü nhanagürü: 
—Pa Chautanüxü̃x, ¡pexuãẽgü na ṯacü 
tá namaã pexüexü̃ i nhaã jatügü! 36 —Rü 
nüxna pecua̱xãchie ga ü̃pa ga nhuxãcü 
ãẽ̱xgacüxü̃ nügü ningucuchixẽẽchaü̃ ga 
Teudá. Rü nügütama nixu na wüxi ga 
ṯacü na jiĩxü̃. Rü maneca 400 naguxü̃ ga 
jatügü nawe narüxĩ. Notürü churaragü 
najama̱xgü, rü naju. Rü guxü̃ma ga 
jema nawe rüxĩxü̃ rü nangĩãchi, rü 
jexma najarüxo ga guxü̃ma. 37 —Rü 
jixcüra ínangu ga to ga jexguma 
tachiü̃ãneãrü ãẽ̱xgacü duü̃xü̃güxü̃ 
ixugügu, rü jema nixĩ ga Juda ga 
PURACÜGÜ 5 
O Novo Testamento na língua ticuna do Brasil, 2da ed. ©2009, Liga Bíblica
305 
Gariréaanecü̱̃ã̱x ga ãẽ̱xgacüxü̃ nügü 
ingucuchixẽẽchaü̃xü̃. Rü najaxucu̱xẽgü 
ga duü̃xü̃gü rü nawe narüxĩ ga nhuxre. 
Notürü jemaxü̃ rü ta nima̱xgü rü naju. 
Rü guxü̃ma ga jema nawe rüxĩxü̃ rü 
nangĩãchi. 38 —Rü ngẽmaca̱x i nhu̱xma 
rü pexü̃ chaxucu̱xẽ na pejange̱xgüxü̃ i 
nhaã jatügü, rü tama penapocuexü̃. Erü 
ngẽxguma nagagutama jixĩgu i ngẽma 
nüma naxügüxü̃, rü tá inajarüxo. 
39 —Notürü ngẽxguma Tupanaãrü jixĩgu 
i nhaã naxügüxü̃, rü taxuacüma 
ipejanaxoxẽẽ. ¡Rü pexuãẽgü na tama 
ngürüãchi Tupanamaã jiĩxü̃ i penuẽxü̃! 
—nhanagürü. Rü guxü̃ma ga jema 
ãẽ̱xgacügü rü naga naxĩnüẽ ga jema 
norü ucu̱xẽ. 40 Rü nhu̱xmachi 
nanachocuxẽẽ ga jema ngúexü̃gü ga 
Ngechuchu imugüxü̃. Rü najac̱uaixgü. 
Rü nüxna naxãga na tama 
Ngechuchuchiga jadexagüxü̃ca̱x. Rü 
jemawena rü najange̱xgü. 41 Rü jema 
ãẽ̱xgacügüna ínixĩ ga jema ngúexü̃gü. 
Rü nataãẽgü jerü woetama Tupana 
nanaxwa̱xe ga jemaãcü Ngechuchuca̱x 
ngúxü̃ na jangegüxü̃. 42 Rü guxü̃ ga 
ngunexü̃gu tupauca ga taxü̃newa rü 
ĩpatagüwa, rü nanangúexẽẽãma, rü 
nüxü̃ nixugüetanü ga ore ga mexü̃ ga 
Ngechuchu ja Cristuchiga. 
 
Jema ngúexü̃gü ga Ngechuchu 
imugüxü̃ rü nüxü̃ naxuneta ga 7 ga 
jatügü na nüxü̃ nangü̃xẽẽgüxü̃ca̱x 
ga Tupanaãrü puracüwa 
 
6
  
1 Rü jexgumaü̃cüü rü jexeraãcü 
nimuchigü ga jema duü̃xü̃gü ga 
jaxõgüxü̃. Rü natanüwa najexmagü ga 
Judéugüchire̱x ga Greguanewa ne ĩxü̃ rü 
Gregugawa idexagüxü̃. Rü najexma ta 
ga jaxõgüxü̃ ga Judéugü ga 
Jerucharéü̃cü̱̃ã̱x ga woetama nagawa 
idexagüxü̃. Rü jema jaxõgüxü̃ ga 
Gregugawa idexagüxü̃ rü nidexagüecha 
nachigagu ga jema jaxõgüxü̃ ga 
Jerucharéü̃cü̱̃ã̱xgü ixĩgüxü̃, rü 
nhanagürügü: —Totanüwa jutegüxe rü 
tama meã õna tüxna naxãgüxü̃ i 
ngẽxguma õna inaxãgüü̱̃xgu i wüxichigü 
i ngunexü̃gu —nhanagürügü. 2 Rü 
jexguma ga jema 12 ga ngúexü̃gü ga 
Ngechuchu imugüxü̃ rü guxü̃ma ga 
jema jaxõgüxü̃xü̃ nangutaque̱xexẽẽgü, 
rü nhanagürügü nüxü̃: —Tama name na 
ítanangéxü̃ i Tupanaãrü orearü uchiga i 
tomax na õnamaã itacuáxü̃ca̱x. 3 —Rü 
ngẽmaca̱x, Pa Tomücügüx, rü ¡Naxca̱x 
peda̱x i petanüwa ja 7 ja jatügü ja 
guxãma nüxü̃ ngechaü̃cü, rü meã 
naãẽxü̃ cuácü, rü aixcuma Tupanaãẽ i 
Üünexü̃ nawa ngẽxmacü! Rü toma tá 
nüxna tanaxã i ngẽma puracü na 
nümagü õnamaã inacua̱xgüxü̃ca̱x. 
4 —Rü ngẽxguma i toma rü jumuxẽwa 
rü Tupanaãrü orearü uchigawaxicatama 
tá tapuracüe —nhanagürügü. 5 Rü 
jexguma ga guxü̃ma ga jema duü̃xü̃gü 
rü: —Ngü̃ —nhanagürügü naxca̱x ga 
jema ore. Rü nüxü̃ naxunetagü ga 
Estéwãũ ga meã jaxõcü rü aixcuma 
Tupanaãẽ i Üünexü̃ nawa jexmacü, rü 
Piripi, rü Pócuru, rü Nicanúru, rü Timáũ 
rü Paruménu, rü Nicuráu ga 
Ãtioquíacü̱̃ã̱x ga taũta Ngechuchuaxü̃́ 
jaxõõgu Judéugücüma jaxucü. 6 Rü jema 
ngúexü̃gü ga Ngechuchu 
imugüxü̃xü̃tawa nanagagü. Rü nümagü 
naxme̱xmaã nüxü̃ jangõgüãcüma naxca̱x 
najumuxẽgü. 7 Rü jema Tupanaãrü ore 
rü jexeraãcü nixũchigü. Rü poraãcü 
PURACÜGÜ 5 
,  
6 
O Novo Testamento na língua ticuna do Brasil, 2da ed. ©2009, Liga Bíblica
306 
nimuẽtanü ga jema jaxõgüxü̃ ga 
Jerucharéü̃wa. Rü woo muxũchixü̃ma 
ga Judéugüarü paigü rü ta 
Ngechuchuaxü̃́ najaxõgü. 
 
Estéwãũxü̃ nijauxgü 
8 Rü Estéwãũ nixĩ ga wüxi ga jatü ga 
Tupana poraãcü nüxü̃ rüngü̃xẽẽcü rü 
naporaxẽẽcü na duü̃xü̃gütanüwa 
naxüãxü̃ca̱x ga mexü̃gü ga taxü̃gü rü 
cua̱xruü̃gü ga Tupanaãrü poramaã 
naxüxü̃. 9 Rü najexma ga wüxi ga 
ngutaque̱xepataü̃ ga Judéugüarü ga 
Ínguxü̃xü̃ãrü Ngutaque̱xepataü̃gu 
ãẽ́gane. Rü gumawa nangutaque̱xegü ga 
duü̃xü̃gü ga ü̃paacü corigüme̱xẽwa 
jexmagüxü̃. Rü nhuxre ga guma 
ngutaque̱xepataü̃cü̱̃ã̱x rü wüxigu namaã 
ga nhuxre ga Chireneãnecü̱̃ã̱x, rü 
Arejã́driaanecü̱̃ã̱x, rü Chiríchiaanecü̱̃ã̱x, 
rü Áchiaarü naãnecü̱̃ã̱x, rü inanaxügüe 
ga Estéwãũmaã na ijaporagatanücüüxü̃. 
10 Notürü taxuacüma Estéwãũxü̃ 
narüjexeragü, jerü nüma ga Estéwãũ rü 
nidexa namaã ga jema cua̱x ga 
Tupanaãẽ i Üünexü̃ nüxna ãxü̃. 11 Rü 
jexguma ga jema duü̃xü̃gü rü togüaxü̃́ 
nanaxütanügü na Estéwãũchiga doraxü̃ 
jaxugüxü̃ca̱x. Rü nhanagürügü ga jema 
idoraegüxü̃: —Toma nüxü̃ taxĩnüẽgu, rü 
Muĩséchiga rü Tupanachigamaã chixexü̃ 
ga ore nixugü ga Estéwãũ 
—nhanagürügü. 12 Rü jemaãcü 
nananuẽxẽẽ ga duü̃xü̃gü, rü ãẽ̱xgacügü 
ga jaguã̱xgü, rü ngúexẽẽruü̃gü ga ore ga 
mugüwa ngu̱xẽẽtaegüxü̃. Rü jemaca̱x 
Estéwãũca̱x nibuxmü, rü najajauxgü, rü 
ãẽ̱xgacügü ga tacügü 
íngutaque̱xegüxü̃wa nanagagü. 13 Rü 
naxca̱x nadaugü ta ga jatügü ga doraxü̃ 
ixugüemarexü̃ rü jema rü nhanagürügü: 
—Nhaã jatü rü guxü̃guma chixexü̃maã 
nidexa i nachigagu ja daa tupauca ja 
taxü̃ne, rü nachigagu i Tupanaãrü 
mugü. 14 —Rü toma rü nüxü̃ taxĩnüẽ rü: 
“Jima Ngechuchu ja Nacharétucü̱̃ã̱x 
rü tá nanangutaü̃xẽẽ ja daa tupauca, rü 
tá inajanaxoxẽẽ i nacümagü ga Muĩsé 
tüxü̃ ngúexẽẽxü̃”, —nhanagürügü. 15 Rü 
jexguma Estéwãũxü̃ nadaunügu ga 
guxü̃ma ga jema ãẽ̱xgacügü ga jéma 
rütogüxü̃, rü nüxü̃ nadaugü ga 
nachametü rü wüxi ga dauxü̃cü̱̃ã̱x ga 
orearü ngeruü̃chametürüü̃ na jiĩxü̃. 
 
Estéwãũãrü ore 
 
7
  
1 Rü nüma ga paigüeru, rü 
Estéwãũna naca rü nhanagürü: —¿ 
Aixcuma jiĩxü̃ i nhaã ore i nüxü̃ 
jaxugüexü̃? —nhanagürü. 2 Rü Estéwãũ 
nanangãxü̃, rü nhanagürü: —Pa 
Chautanüxü̃ Pa Ãẽ̱xgacügüx, ¡Choxü̃́ 
iperüxĩnüẽ! Guma Tupana ja mexẽchicü, 
rü nuxcümaxü̃cü ga tórü o̱xi ga 
Abrã́ũca̱x nango̱x ga jexguma 
Mechopotámiããrü naãnegu naxãchiü̃gu 
ga jexguma taũta Aráü̃ãrü naãnewa 
naxũxgu na jexma jaxãchiü̃xü̃ca̱x. 3 —Rü 
Tupana rü nhanagürü nüxü̃: 
“¡Nüxna ixũ i cuchiü̃ãne rü 
cutanüxü̃, rü ngẽma chama tá 
cuxü̃ nüxü̃ chadauxẽẽxü̃ i 
naãnewa naxũ!” 
nhanagürü. 4 —Rü jexguma ínaxũxũ ga 
Abrã́ũ nawa ga jema Caudéucü̱̃ã̱xãrü 
naãne ga ngextá noxri ínaxãchiü̃xü̃wa, 
rü Aráü̃ãrü naãnegu najaxãchiü̃. Rü 
jexguma nanatü ju̱xguwena, rü nhama 
ga naãne i nhu̱xma nagu pexãchiü̃xü̃wa 
naxũ, jerü jemaãcü Tupana núma 
PURACÜGÜ 6 
,  
7 
O Novo Testamento na língua ticuna do Brasil, 2da ed. ©2009, Liga Bíblica
307 
nanaga. 5 —Notürü jexguma rü ta 
taxuü̃ma ga noxrüxü̃chi ga naãne nüxna 
naxã ga Tupana i nhama i naãnewa, rü 
bai ga íraxü̃ ga noxrüxü̃chi ga naãne. 
Notürü Abrã́ũmaã inaxuneta ga 
jixcaama tá nüxna na naxããxü̃ ga 
nhama i naãne na noxrüxü̃chi jiĩxü̃ca̱x, 
rü jixcaama marü naju̱xguwena rü 
nanegüarü na jiĩxü̃ca̱x. Rü jemaãcü 
Abrã́ũmaã inaxuneta ga woo na 
nangexacüxü̃ ga jexguma. 6 —Rü 
nhanagürü Abrã́ũxü̃ ga Tupana: 
“Rü jixcama i cutaagü rü tá to i 
nachiü̃ãne i tama noxrü 
ixĩxü̃wa nangẽxmagü. Rü 
ngẽma nachiü̃ãnecü̱̃ã̱x i 
duü̃xü̃gü rü norü duü̃xü̃güxü̃ tá 
najaxĩgüxẽẽ. Rü 400 ja taunecü 
rü ngẽma duü̃xü̃gü rü tá chixri 
namaã nachopetü i cutaagü. 
7 Notürü chama tá chanapocue i 
ngẽma nachiü̃ãnecü̱̃ã̱x i norü 
duü̃xü̃güxü̃ jaxĩgüxẽẽxü̃. Rü 
ngẽmawena i cutaagü rü tá 
ínachoxü̃ nawa i ngẽma naãne, 
rü nuã nhaã i naãnewa tá 
choxü̃ nicua̱xüü̃gü”, 
nhanagürü ga Tupana. 8 —Rü jexguma 
Tupana rü Abrã́ũ rü nügümaã 
nanamexẽẽ, rü nhanagürü ga Tupana: 
“Chama rü tá cuxü̃ charüngü̃xẽẽ ega 
cuma rü guxü̃ma i cutanüxü̃gü 
ípewiü̃cha̱xmüpe̱xechiraü̃gu. 
Rü ngẽma tá nixĩ i cua̱xruü̃ i 
jigümaã imexẽẽxü̃”, 
nhanagürü ga Tupana. Rü nabu ga wüxi 
ga nane ga Abrã́ũ, rü Isaquigu 
nanaxüéga. Rü jexguma 8 ga norü 
ngunexü̃wa nanguxgu ga Isaqui, rü 
nümatama ga Abrã́ũ rü 
ínanawiecha̱xmüpe̱xechiraü̃. Rü 
jexguma marü naja̱xgu ga Isaqui rü 
nabu ga nane ga Jacú, rü nümatama ga 
Isaqui rü ínanawiecha̱xmüpe̱xechiraü̃. 
Rü jixcama marü naja̱xgu ga Jacú rü 
nüxü̃́ najexma ga 12 ga nanegü. Rü 
nümatama ga Jacú rü 
ínanawiecha̱xmüpe̱xechiraü̃ ga guxü̃ma 
ga jema 12 ga nanegü. Rü jema 12 ga 
nanegü nixĩ ga jema 12 ga 
nuxcümaxü̃güxü̃ ga tórü o̱xigü. 9-10 —Rü 
jema 12 ga Jacú nanegü ga tórü o̱xigü 
ixĩgüxü̃tanüwa rü wüxi rü Juche nixĩ ga 
naẽ́ga. Notürü naẽneẽgü ga guma Juche 
rü nixãũxãchie, rü jemaca̱x Ejituarü 
naãnewa ĩxü̃ ga taxetanüxü̃xü̃ Juchemaã 
nataxegü na Ejituarü naãnewa 
nagagüãxü̃ca̱x. Notürü Tupana rü 
Juchemaã najexma, rü nüxü̃ narüngü̃xẽẽ 
na tama pecadu naxüxü̃ca̱x ga jexguma 
guxchaxü̃wa najexmagu. Rü nüxna 
nanaxã ga cua̱x, rü Juchexü̃ narüngü̃xẽẽ 
ga meã na najauxãxü̃ca̱x ga Ejituaneãrü 
ãẽ̱xgacü ga Faraó. Rü jemaca̱x ga Faraó 
rü ãẽ̱xgacüxü̃ najangucuchixẽẽ. Rü 
nüma ga Juche nixĩ ga ãẽ̱xgacü ga 
Faraópatawa rü guxü̃ma ga jema 
nachiü̃ãnewa. Rü Faraóxicatama nixĩ ga 
Juchearü jexera na ãẽ̱xgacü jiĩxü̃ ga 
jema naãnewa. 11 —Rü jexgumaü̃cüü 
najexma ga taija ga guxü̃ ga Ejituarü 
naãnewa rü Canaã́ãrü naãnewa. Rü 
poraãcü taija nüxü̃́ nangu̱x ga duü̃xü̃gü. 
Rü jemaca̱x ga jema nuxcümaxü̃güxü̃ ga 
tórü o̱xigü rü düxwa taxuacüma nüxü̃ 
inajangaugü ga nabü ga Canaã́ãrü 
naãnewa. 12 —Notürü jexguma nüxü̃ 
nacuáchigaxgu ga Jacú ga na 
najexmaxü̃ ga nabü ga Ejituanewa, rü 
jéma nanamugü ga nanegü ga guma 
PURACÜGÜ 7 
O Novo Testamento na língua ticuna do Brasil, 2da ed. ©2009, Liga Bíblica
308 
tórü o̱xigü ixĩgücü. Rü jema nixĩ ga 
nawa inaxügüxü̃ ga noxrima nabüca̱x 
Ejituanewa na naxĩxü̃. 13 —Rü jixcaama 
marü nagu̱xgu ga jema nabü rü 
wenaxãrü Ejituanewa naxĩ nawa ga 
nabü. Rü jexguma wenaxãrü jéma 
naxĩxgu ga naẽneẽgü, rü nügü nixu ga 
Juche namaã. Rü jexguma nüxü̃ nacua̱x 
ga Faraó ga ngextácü̱̃ã̱x na jiĩxü̃ ga 
Juche. 14 —Rü jixcamaxü̃ra ga Juche rü 
tümaca̱x nangema ga nanatü rü guxü̃ma 
ga natanüxü̃. Rü maneca 75wa nangu 
ga jema duü̃xü̃gü ga Juchetanüxü̃. 
15 —Rü jemaãcü Ejituanewa naxũ ga 
Jacú na jexma jaxãchiü̃xü̃ca̱x. Rü jexma 
naju ga nümax. Rü jexma najue ta ga 
nanegü ga tórü o̱xigü. 16 —Rü jexguma 
naju̱xgu ga Jacú, rü Chiquéü̃wa 
nanangegü ga naxü̃ne na jexma 
jata̱xgüãxü̃ca̱x nagu ga jema naxmaxü̃ 
ga Abrã́ũ dĩẽrumaã naxca̱x taxexü̃ ga 
Emú nanegüxü̃tawa ga Chiquéü̃wa. 
17 —Rü düxwa nawa nangu na 
Ejituanewa ínanguxü̃xü̃ca̱x ga tatanüxü̃ 
ga jexgumarüü̃ ga Tupana Abrã́ũmaã 
ixunetaxü̃. Rü jexguma rü marü poraãcü 
nimu ga tatanüxü̃ ga Ejituanewa. 
18 —Rü jexguma ningucuchi ga to ga 
Ejituaneãrü ãẽ̱xgacü ga tama 
Juchechigaxü̃ cuáxü̃. 19 —Rü jema 
ãẽ̱xgacü rü tatanüxü̃xü̃ nawomüxẽẽ rü 
chixri tümamaã naxüpetü ga guxema 
nuxcümaxü̃güxe ga tórü o̱xigü. Rü tüxü̃ 
namu na jexwaca buexe ga 
tümaxãcügüxü̃ ítawogüxü̃ na 
tajuexü̃ca̱x. 20 —Rü jexgumaü̃cüü nabu 
ga Muĩsé, rü Tupanaãxü̃́ nangúchaü̃. Rü 
tamaẽ̱xpü̱x ga tawemacü nüxna tadaugü 
ga tümapatawa ga naẽ rü nanatü. 
21 —Rü jexguma düxwa ítanata̱xgügu, rü 
Faraóxacü inajaxu, rü ngĩnexü̃ inajaxẽẽ. 
22 —Rü jemaãcü Muĩséxü̃ nangu̱xẽẽgü 
ga guxü̃ma ga Ejituanecü̱̃ã̱xãrü cua̱x. Rü 
nüma ga Muĩsé rü wüxi ga ãẽ̱xgacü ga 
poracü nixĩ, rü norü dexawa rü ta 
napora. 23 —Rü jexguma 40 ga norü 
taunecüwa nanguxgu ga Muĩsé rü nagu 
narüxĩnü ga natanüxü̃gü ga 
Judéugütanügu na naxũãneãxü̃. 24 —Rü 
nüxü̃ nadau ga wüxi ga Ejituanecü̱̃ã̱x ga 
wüxi ga Judéuxü̃ na nac̱uaxixü̃. Rü 
jemaca̱x ga Muĩsé rü jema Judéuétüwa 
ínajuxu, rü jema Ejituanecü̱̃ã̱xü̃ nima̱x 
rü nanajuxẽẽ. 25 —Rü nüma ga Muĩsé 
nagu rüxĩnügu rü chi natanüxü̃gü ga 
Judéugü rü chi nüxü̃ nacua̱xgü na 
Tupana jéma namuxü̃ na 
ínanguxü̃xẽẽãxü̃ca̱x. Notürü tama nüxü̃ 
nacua̱xgüéga ga jema natanüxü̃gü. 
26 —Rü moxü̃ãcü ga Muĩsé rü nüxü̃ 
nadau ga to ga taxre ga Judéugü ga 
nügü jexma ḏaixü̃, rü nüxna 
nachogüchaü̃. Rü nhanagürü nüxü̃: 
“Pema rü pegütanüxü̃gü peixĩgü. ¿Rü 
tü̱xcüü̃ pegü pedai i pemax?” 
nhanagürü. 27 —Rü jexguma ga jema 
namücüxü̃ ic̱uaxixü̃ rü Muĩséxü̃ 
nata̱xneta, rü nhanagürü nüxü̃: 
“¿Texé cuxü̃ tamu na toeru cuiĩxü̃ca̱x 
rü tomaã icucuáxü̃ca̱x? 28 —¿E̱xna choxü̃ 
cuimáxchaü̃ ta, ga ĩne cuimáxü̃ ga 
Ejituanecü̱̃ã̱xrüü̃?” nhanagürü. 29 —Rü 
jexguma jemaxü̃ naxĩnügu ga Muĩsé, rü 
ninha ga jema naãnewa. Rü 
Midiã́ãnewa naxũ. Rü jema nachiü̃ãne 
ga tama noxrü ixĩxü̃gu najaxãchiü̃. Rü 
jexma naxãma̱x rü nabu ga taxre ga 
nanegü. 30 —Rü 40 ga taunecüguwena 
ga dauxchitawa ga Chinaĩ ga 
ma̱xpǘneãrü ngaicamana, rü wüxi ga 
PURACÜGÜ 7 
O Novo Testamento na língua ticuna do Brasil, 2da ed. ©2009, Liga Bíblica
309 
naĩxẽtaxacü ga jéma ij̱auraxü̃wa 
Muĩséca̱x nango̱x ga wüxi ga Tupanaãrü 
orearü ngeruü̃ ga dauxü̃cü̱̃ã̱x. 31 —Rü 
naḇaixãchiãẽ ga Muĩsé ga jexguma nüxü̃ 
nada̱xgu. Rü naxca̱x nixũ rü nüxna 
nangaicama na meã nüxü̃ nadauxü̃ca̱x. 
Rü jexguma Muĩsémaã nidexa ga Cori 
ga Tupana, rü nhanagürü nüxü̃: 
  32 “Chama nixĩ i curü o̱xigüarü 
Tupana chiĩxü̃ rü Abrã́ũ rü 
Isaqui rü Jacúarü Tupana 
chiĩxü̃”, 
nhanagürü. Rü jexguma ga Muĩsé rü 
inanaxügü ga norü muü̃maã na 
jadu̱ru̱xü̃. Rü namuü̃ ga jexma na 
nadawenüxü̃. 33 —Rü jexguma ga Cori 
ga Tupana rü nhanagürü nüxü̃: 
“¡Ínacuaixü̃ i curü chapatu erü nhaã 
naãne i nagu cuchixü̃ rü 
naxüüne, erü chanuxma! 
34 Chama rü ngóxü̃wama nüxü̃ 
chadau i nhuxãcü poraãcü 
ngúxü̃ na jangegüxü̃ i chorü 
duü̃xü̃gü i Ejituanewa. Rü nüxü̃ 
chaxĩnü i na naxauxexü̃. Rü 
ngẽmaca̱x núma chaxũ na 
íchananguxü̃xẽẽxü̃ca̱x. ¡Nuã 
naxũ na Ejituanewa cuxü̃ 
chamuxü̃ca̱x!”, 
nhanagürü. 35 —Rü woo ga noxri ga 
nümagü ga natanüxü̃gü rü guma 
Muĩséxü̃ naxoe ga jexguma nhagügu: 
“¿Rü texé cuxü̃ tamu na toeru 
cuiĩxü̃ca̱x rü tomaã icucuáxü̃ca̱x?” 
nhagügu, notürü ga Tupana rü jéma 
nanamuãma na jema duü̃xü̃güxü̃ 
ínanguxü̃xẽẽxü̃ca̱x rü norü ãẽ̱xgacü na 
jiĩxü̃ca̱x. Rü jemaãcü Muĩséxü̃ namu ga 
Tupana ga jexguma naxü̃tawa 
namuãxgu ga jema norü orearü ngeruü̃ 
ga jema naĩxẽtaxacü ga ij̱auraxü̃wa 
naxca̱x ngóxü̃. 36 —Rü Muĩsé nixĩ ga 
Ejituarü naãnewa ínagaxü̃xü̃ ga 
nuxcümaxü̃güxü̃ ga tórü o̱xigü. Rü 
Ejituanewa, rü Dauchiüxü̃ ga Taxtüwa, 
rü dauxchitawa ga ngextá taxúema 
íxãpataxü̃wa inanawe̱x ga cua̱xruü̃gü, rü 
nanaxü ga mexü̃ ga taxü̃gü ga 
Tupanaãrü poramaã naxüxü̃. Rü 
jemaãcü 40 ga taunecü nüxü̃ 
narüngü̃xẽẽ ga jema duü̃xü̃gü. 37 —Rü 
nümatama ga Muĩsé nixĩ ga tatanüxü̃gü 
ga Judéugümaã nhaxü̃: 
“Tupana rü jixcüra tá pexca̱x nüxü̃ 
naxuneta i petanüwa i wüxi i 
norü orearü uruü̃ ga 
jexgumarüü̃ ga choxü̃ na 
naxunetaxü̃rüü̃”, 
nhanagürü. 38 —Rü nümatama ga Muĩsé 
nixĩ ga nuxcümaxü̃güxü̃ ga tórü 
o̱xigümaã nangutaque̱xexü̃ ga jema 
naãne ga ngextá taxúema ixãpataxü̃wa. 
Rü tórü o̱xigümaã najexma ga Chinaĩ ga 
ma̱xpǘnewa ga jexguma namaã 
jadexagu ga Tupanaãrü orearü ngeruü̃ 
ga dauxü̃cü̱̃ã̱x. Rü nümatama ga Muĩsé 
nixĩ ga najauxãxü̃ ga Tupanaãrü ore i 
maxẽxẽẽruü̃ na nüxĩ tüxna naxããxü̃ca̱x. 
39 —Notürü ga tórü o̱xigü rü tama naga 
naxĩnüẽchaü̃ ga guma Muĩsé. Rü 
ínanata̱xüchigüama, rü Ejituaneguama 
narüxĩnüãẽgü. 40 —Rü tórü o̱xigü rü 
Muĩséeneẽ ga Arã́ũxü̃ nhanagürügü: 
“¡Rü toxca̱x naxü i tupanachicüna̱xãgü 
na nawe tarüxĩxü̃ca̱x! Erü tama nüxü̃ 
tacua̱xgü i ṯacü nüxü̃ na üpetüxü̃ i 
ngẽma Muĩsé ga Ejituanewa tüxü̃ 
jagagüxü̃”, nhanagürügü. 41 —Rü 
jexguma nanaxügü ga wüxi ga 
wocaxacüchicüna̱xã norü tupanaxü̃. Rü 
PURACÜGÜ 7 
O Novo Testamento na língua ticuna do Brasil, 2da ed. ©2009, Liga Bíblica
310 
nhu̱xmachi naxca̱x nanadai ga nhuxre 
ga carnerugü na jemamaã nüxü̃ 
jacua̱xüü̃güxü̃ca̱x. Rü wüxi ga peta 
naxca̱x naxügü ga jema 
wocaxacüchicüna̱xã ga nümatama 
naxügüxü̃. 42 —Rü jemaca̱x ga Tupana 
rü nüxna nixũgachi ga jema duü̃xü̃gü. 
Rü ínanawogü na woramacuri rü üa̱xcü 
rü tawemacümaã natupanaã̱xẽẽãxü̃ca̱x. 
Jerü jemaãcü Tupanaãrü orearü 
uruü̃güarü poperagu naxümatü, rü 
nhanagürü: 
“Pema, Pa Judéugüx, ¿Chauxca̱x 
jiĩxü̃ ga penaḏaixü̃ ga carnerugü 
ga jexguma 40 ga taunecü 
dauxchitawa ga ngextá taxúema 
íxãpataxü̃wa pejexmagügu? 
43 Tama aixcuma chauxca̱x nixĩ 
jerü ga pema rü ngextá 
ípexĩxü̃wa rü ípenangeexü̃ ga 
napata ga perü tupananeta ga 
Moróqui rü ípenangeexü̃ ga 
perü tupananeta ga Refã́ãrü 
woramacurichicüna̱xã. Rü 
jemaãcü pegümaã ípenangeexü̃ 
ga jema tupananetachicüna̱xãgü 
ga pematama pexügüxü̃ na nüxü̃ 
peicua̱xüü̃güxü̃ca̱x. Rü 
ngẽmaca̱x i nhu̱xma rü perü 
naãnewa tá pexü̃ íchawoxü̃ rü 
jaxü̃wa i Babiróniaarü jexerawa 
tá pexü̃ chamugü”, 
nhanagürü ga Tupana ga jema orewa. 
44 —Rü jema naãne ga ngextá taxúema 
íxãpataxü̃wa rü tórü o̱xigü nüxü̃́ 
najexma ga wüxi ga ĩpata ga 
naxchirunaxca̱x ga nagu namaã 
nanguxü̃güne ga Tupanaãrü mugü ga 
nutagu ümatüxü̃. Rü guma ĩpata ga 
naxchirunaxca̱x nixĩ ga nüxü̃ 
nawéãcüma Tupana Muĩséxü̃ 
naxüxẽxẽ́ne. 45 —Rü jexguma 
naju̱xguwena ga Muĩsé, rü Jochué 
ningucuchi ga ãẽ̱xgacü na jiĩxü̃. Rü tórü 
o̱xigü rü nuã tórü naãnewa nanangegü 
ga guma ĩpata ga naxchirunaxca̱x ga 
jexguma Jochuémaã napugüãgu ga 
nhaã naãne nüxna ga jema duü̃xü̃gü ga 
Tupana íwoxü̃xü̃ nape̱xewa ga tórü 
o̱xigü. Rü núma najexma ga guma ĩpata 
rü nhu̱xmata Dawí ingucuchigu ga 
ãẽ̱xgacü na jiĩxü̃. 46 —Rü guma ãẽ̱xgacü 
ga Dawí rü Tupana rü poraãcü namaã 
nataãẽ, rü nüxü̃ narüngü̃xẽẽ. Rü nüma 
ga Dawí rü Tupanana naxca̱x naca na 
naxüãxü̃ca̱x ga wüxi ga tupauca ga 
taxü̃ne ga nawa Tupanaxü̃ na 
jacua̱xüü̃güxü̃ca̱x ga tatanüxü̃gü ga 
Jacútaagü. 47 —Notürü Dawí nane ga 
Charumáũ nixĩ ga naxücü ga guma 
tupauca ga Tupanaca̱x ixĩxü̃ne. 
48 —Notürü ja Tupana ja tacüxü̃chima rü 
tama duü̃xü̃gü üxü̃ne ja tupaucagümaã 
naxãpata. Rü jemaca̱x ga Tupana rü 
nuxcümaxü̃cü ga norü orearü uruü̃wa rü 
nhanagürü: 
 
49-50   “Chama nixĩ ja ãẽ̱xgacü ja 
tacüxü̃chima, rü dauxü̃guxü̃ i 
naãne nixĩ i chorü 
toxmaxwa̱xeruü̃ ixĩxü̃ rü nhama 
i naãne nixĩ i chorü chicutüruü̃ 
ixĩxü̃. ¿Rü nhuxũcürüwa i nagu 
perüxĩnüẽxü̃ tá na penaxüxü̃ ja 
wüxi ja tupauca ja chagu 
mexü̃ne?” 
nhanagürü ga Cori ja Tupana. Rü 
nhanagürü ta ga Tupana: 
“¿Tama e̱xna chama jiĩxü̃ 
ichanaxüxü̃ ga guxü̃ma i ṯacü i 
ngẽxmaxü̃? ¿Rü nhuxãcü chi 
PURACÜGÜ 7 
O Novo Testamento na língua ticuna do Brasil, 2da ed. ©2009, Liga Bíblica
311 
penaxüxü̃ i wüxi i nachica i 
nagu charüngü̃xü̃?” 
nhanagürü ga norü orewa. 51 Rü 
nhanagürü ga Estéwãũ: —Dücax Pa 
Ãẽ̱xgacügüx, pema rü guxü̃guma nüxü̃ 
pexoe i Tupanaãrü ore, rü tama 
iperüxĩnüẽchaü̃. Rü peãẽwa rü tama 
pejaxõgüchaü̃. Rü pema rü guxü̃guma 
Tupanaãẽ i Üünexü̃maã penuẽẽcha. 
Jema nuxcümaxü̃güxü̃ ga perü 
o̱xigürüü̃tama peixĩgü i pemax. 52 —Rü 
perü o̱xigü rü chixeãcüma namaã 
nachopetü ga guxü̃ma ga Tupanaãrü 
orearü uruü̃gü. Rü nanadai ga jema 
orearü uruü̃gü ga nüxü̃ ixuchigagüxü̃ ga 
na núma naxũxü̃ tá ga guma mecü ja 
Ngechuchu. Rü jexguma ínanguxgu ga 
guma Ngechuchu rü pema Piratuna 
penamu rü penajuxẽẽ. 53 —Rü woo 
pema rü Tupanaãrü orearü ngeruü̃gü ga 
dauxü̃cü̱̃ã̱xü̃tawa penajaxu ga 
Tupanaãrü ore, notürü tama naga 
pexĩnüẽ —nhanagürü ga Estéwãũ. 
 
Naju ga Estéwãũ 
54 Rü jexguma nüxü̃ naxĩnüẽgu ga 
jema ore, rü nanuẽxü̃chiama ga jema 
duü̃xü̃gü. Rü norü numaã Estéwãũca̱x 
nixü̃́xchapütagü. 55 Notürü ga Estéwãũ 
rü aixcuma Tupanaãẽ i Üünexü̃ nawa 
najexma. Rü dauxü̃ nadawenü, rü nüxü̃ 
nadau na nhuxãcü namexẽchixü̃ ga 
Tupana. Rü nüxü̃ nadau ga Ngechuchu 
ga Tupanaãrü tügüneguama chicü. 56 Rü 
jexguma rü nhanagürü: —Nüxü̃ chadau 
i na jango̱xnaãchixü̃ i naãnetüwe, rü 
nüxü̃ chadau ja Cristu ja Tupana Nane 
ja duü̃xü̃xü̃ ixĩcü ja Tupanaãrü 
tügüneguama chicü —nhanagürü ga 
Estéwãũ. 57 Notürü nümagü rü nügü 
narütütamachi̱xẽgü, rü tagaãcü aixta 
naxüeãcüma nüxna najuxgü. 58 Rü 
ínanagaxüchigü ga ĩãnewa, rü 
nutagümaã ínanamuxũchigü. Rü jéma 
najexma ga wüxi ga ngextü̱xüxü̃ ga 
Chaurugu ãẽ́gaxü̃. Rü jemaxü̃ 
nanawotanü ga norü dejuxü̃chirugü ga 
ínacu̱xuchigüxü̃ ga jema duü̃xü̃gü ga 
Estéwãũxü̃ ima̱xgüxü̃. 59 Rü jexguma 
nutamaã ínamuxũchigüãgujane, rü 
najumuxẽ ga Estéwãũ rü nhanagürü: 
—Pa Cori Pa Ngechuchux, ¡Najaxu i 
chauãẽ! —nhanagürü. 60 Rü jemawena 
rü inacaxã́pü̱xü, rü tagaãcü aixta naxü, 
rü nhanagürü: —Pa Cori Pa Tupanax, 
¡Tãṹ i nhaã pecaduca̱x cunapocuexü̃ i 
nhaã duü̃xü̃gü! —nhanagürü. Rü 
jexguma jema nhaxguwena rü naju. 
 
Chauru rü guxema 
jaxõgüxewe ningẽchigü 
 
8
  
1 Rü Chauru rü norü me nixĩ ga 
Estéwãũxü̃ na jama̱xgüxü̃. Rü 
jematama ngunexü̃gu rü norü uwanügü rü 
inanaxügüe ga na poraãcü nawe 
jangẽxü̃tanüxü̃ ga jema jaxõgüxü̃ ga 
Jerucharéü̃wa jexmagüxü̃. Rü düxwa ga 
guxü̃ma rü Judéaanegu rü Chamáriaanegu 
nügü nawoone. Rü jema ngúexü̃gü ga 
Ngechuchu imugüxü̃xicatama ínajaxügü 
ga Jerucharéü̃wa. 2 Rü nhuxre ga jatügü ga 
meãma Tupanaãxü̃́ jaxõgüxü̃ rü 
nanajauxgü ga Estéwãũxü̃ne, rü 
inanata̱xgü rü poraãcü naxca̱x naxauxe. 
3 Notürü ga Chauru rü chixri tümamaã 
naxüpetü ga guxema jaxõgüxe. Rü 
tümapatagu nixücuchigü na tüxü̃ 
ínajauxü̃xü̃ca̱x. Rü jéma tüxü̃ ínatúxü̃ ga 
jatügü rü ngexegü, rü nhu̱xmachi 
pocupataü̃gu tüxü̃ nawocu. 
PURACÜGÜ 7 
,  
8 
O Novo Testamento na língua ticuna do Brasil, 2da ed. ©2009, Liga Bíblica
312 
 
Chamáriawa nüxü̃ nixuchiga ga 
Tupanaãrü ore i mexü̃ 
4 Rü jema jaxõgüxü̃ ga Chauruchaxwa 
ibuxmüxü̃ ga Jerucharéü̃wa, rü 
guxü̃wama ga ngextá ínaxĩxü̃wa rü 
nüxü̃ nixuchigagü ga nhuxãcü 
Ngechuchu tüxü̃ na maxẽxẽẽxü̃. 5 Rü 
Piripi nixĩ ga wüxi ga jema orexü̃ 
ixuchigacü. Rü nüma rü ĩãne ga 
Chamáriawa naxũ, rü jéma inanaxügü 
ga Cristuchigaxü̃ na jaxuxü̃. 6 Rü jema 
duü̃xü̃gü ga Chamáriacü̱̃ã̱x, rü Piripica̱x 
nangutaque̱xegü. Rü guxü̃ma meãma 
inarüxĩnüẽ ga jema ore ga namaã nüxü̃ 
jaxuxü̃, jerü nüxü̃ nadaugü ga jema 
mexü̃gü ga taxü̃gü ga Tupanaãrü 
poramaã naxüxü̃ ga Piripi. 7 Rü muxẽma 
ga duü̃xẽgü ga ṉg̱oxogü tümawa 
jexmaxẽ rü tümaca̱x nitaanegü. Rü jema 
ṉg̱oxogü rü tagaãcü aita naxüeãcüma 
tümawa ínachoxü̃. Rü jexgumarüü̃ ta rü 
muxẽma ga naw̱ãĩxãchigüxe rü 
chixeparagüxe rü tümaca̱x nitaanegü. 
8 Rü jemaca̱x poraãcü nataãẽgü ga 
guxü̃ma ga duü̃xü̃gü ga guma ĩãne ga 
Chamáriawa. 9 Notürü guma ĩãnewa 
najexma ga wüxi ga jatü ga Chimáũgu 
ãẽ́gaxü̃ ga nhuxre ga taunecü norü 
juümaã duü̃xü̃güxü̃ womüxẽẽxü̃ ga 
guma ĩãnewa. Rü nügü nixu ga na wüxi 
ga ṯacüxü̃ cuáxü̃ na jiĩxü̃. 10 Rü guxü̃ma 
meãma nüxü̃́ inarüxĩnüẽ woo ga buxü̃gü 
rü jaxü̃gü. Rü nhanagürügü: —Nhaã 
jatü rü aixcuma nüxü̃́ nangẽxma i 
Tupanaãrü pora i taxü̃ —nhanagürügü. 
11 Rü naga naxĩnüẽ ga duü̃xü̃gü, jerü 
mucüma ga taunecü rü norü juümaã 
nanawomüxẽẽ. 12 Rü Piripi rü jema 
duü̃xü̃gümaã nüxü̃ nixu ga ore ga mexü̃ 
ga Ngechuchu ja Cristuchiga, rü 
nhuxãcü na ãẽ̱xgacü jiĩxü̃ ja Tupana. Rü 
jexguma jema ore jaxõgügu ga 
duü̃xü̃gü, rü Piripi ínanabaiü̃xẽẽ ga 
jatüxü̃ rü ngexü̃gü. 13 Rü nümatama ga 
Chimáũ rü ta najaxõ, rü ínabaie. Rü 
inanaxügü ga Piripixü̃ na naxümücüxü̃. 
Rü jexguma nüxü̃ nada̱xgu ga jema 
cua̱xruü̃gü rü mexü̃gü ga taxü̃ ga 
Tupanaãrü poramaã naxüxü̃ ga Piripi, 
rü poraãcü naḇaixãchiãẽ ga Chimáũ. 
14 Rü jema ngúexü̃gü ga Ngechuchu 
imugüxü̃ ga Jerucharéü̃wa jexmagüxü̃ 
rü nüxü̃ naxĩnüẽchiga ga meã na 
najauxgüãxü̃ ga Tupanaãrü ore ga 
Chamáriawa. Rü jemaca̱x jéma 
nanamugü ga Pedru rü Juã́ũ. 15 Rü 
jexguma Chamáriawa nangugügu ga 
Pedru rü Juã́ũ, rü naxca̱x najumuxẽgü 
ga jema jexwaca jaxõgüxü̃ ga duü̃xü̃gü, 
na najauxgüãxü̃ca̱x ga Tupanaãẽ i 
Üünexü̃. 16 Jerü jexguma noxri 
jaxõgüãgu ga jema duü̃xü̃gü rü Piripi 
marü ínanabaiü̃xẽẽmare naẽ́gagu ga 
Cori ga Ngechuchu, notürü taxuxü̃nata 
nangu ga Tupanaãẽ i Üünexü̃. 17 Rü 
jemaca̱x ga Pedru rü Juã́ũ naxme̱xmaã 
nüxü̃ ningõgügü ga jema jaxõgüxü̃, rü 
jexguma nanajauxgü ga Tupanaãẽ i 
Üünexü̃. 18-19 Rü nüxü̃ nadau ga Chimáũ 
ga na duü̃xü̃güna nanguxü̃ ga Tupanaãẽ 
i Üünexü̃ ga jexguma Pedru rü Juã́ũ 
naxme̱xmaã jema duü̃xü̃güxü̃ 
jangõgügügu. Rü jemaca̱x dĩẽru Pedru 
rü Juã́ũna ngĩxü̃ naxãxchaü̃ ga Chimáũ 
rü nhanagürü nüxü̃: —¡Choxna rü ta 
penaxã i ngẽma pora, na jíxema tüxü̃ 
chingõgüxe rü ta tüxna nanguxü̃ca̱x i 
Tupanaãẽ i Üünexü̃! —nhanagürü. 20 Rü 
jexguma ga Pedru rü nhanagürü nüxü̃: 
PURACÜGÜ 8 
O Novo Testamento na língua ticuna do Brasil, 2da ed. ©2009, Liga Bíblica
313 
—¡Cuxrüü̃tama ijanataxu̱x i curü dĩẽru, 
erü ngĩmaã naxca̱x cutaxechaü̃ i Naãẽ i 
Üünexü̃ i Tupana tüxna mumarexü̃! 
21 Cuma rü taxucürüwama cunajaxu i 
ngẽma pora, erü curü maxü̃ rü tama 
name i Tupanape̱xewa. 22 ¡Nüxü̃ rüxo i 
ngẽma curü chixexü̃, rü Tupanana 
naxca̱x naca na cuxü̃́ nüxü̃ 
nangechaü̃xü̃ca̱x! Rü bexmana tá cuxü̃́ 
nüxü̃ nangechaü̃ i ngẽma chixexü̃ i 
cuãẽwa nagu curüxĩnüxü̃. 23 Erü nüxü̃ 
chacua̱x rü poraãcü cunuãẽwa̱xe, rü 
ngẽma curü chixexü̃ rü cumaã inacua̱x 
rü nhama cupocuxü̃rüü̃ cuxü̃ nixĩxẽẽ 
—nhanagürü. 24 Rü Chimáũ nanangãxü̃, 
rü nhanagürü: —¡Pema Tupanana 
chauxca̱x pec̱a na tama choxü̃ 
nangupetüxü̃ca̱x i ngẽma nüxü̃ peixuxü̃! 
—nhanagürü. 25 Rü Pedru rü Juã́ũ rü 
jema Chamáriaanecü̱̃ã̱x ga duü̃xü̃gümaã 
nüxü̃ nixugüe ga Cori ga 
Ngechuchuchiga, rü namaã nüxü̃ 
nixugüe ga Tupanaãrü ore. Rü 
jemawena rü Jerucharéü̃ca̱x nawoegu. 
Rü namawa rü muxü̃ne ga 
Chamáriaanewa jexmane ga 
ĩãnexãcügüwa rü nüxü̃ nixuetanü ga 
Tupanaãrü ore i mexü̃. 
 
Piripi rü namagu nüxü̃ nangau ga 
wüxi ga ãẽ̱xgacü ga Etiópiaanecü̱̃ã̱x 
26 Rü jemawena, rü Tupanaãrü orearü 
ngeruü̃ ga dauxü̃cü̱̃ã̱x rü Piripimaã nüxü̃ 
nixu, rü nhanagürü: —¡Rü paxa 
inaxũãchi rü ĩãne ja Gachawaama naxũ 
nawa i ngẽma nama i Jerucharéü̃wa ne 
daxü̃ rü Gachawa ijarügoxü̃! 
—nhanagürü. Rü ngẽma nixĩ i nama i 
dauxchitawa i ngextá taxúema 
íxãpataxü̃wa dapetüxü̃. 27 Rü inaxũãchi 
ga Piripi rü jema namawa naxũ. Rü 
jexma nügü nangau namaã ga wüxi ga 
jatü ga Etiópiaanecü̱̃ã̱x. Rü nüma nixĩ 
ga wüxi ga ãẽ̱xgacü ga tacü ga 
Etiópiaanecü̱̃ã̱xgüarü ãẽ̱xgacüarü 
ngü̃xẽẽruü̃ jiĩxü̃. Rü ngĩmaã nanguxü̃ ga 
gu̱xcüma ga jema ãẽ̱xgacüarü dĩẽru. Rü 
ĩneãcü Jerucharéü̃wa naxũ na Tupanaxü̃ 
janacua̱xüü̃xü̃ca̱x. 28 Rü nachiü̃ãneca̱x 
nataegu, rü norü carru ga cowaru 
itúchigünewa narüto. Rü nawa 
ningúchigü ga jema ore ga Tupanaãrü 
orearü uruü̃ ga Ichaía ümatüxü̃. 29 Rü 
Tupanaãẽ i Üünexü̃ rü Piripixü̃ 
nhanagürü: —¡Paxa naxca̱x ixũ i ngẽma 
carru! —nhanagürü. 30 Rü paxa jema 
carruca̱x ninha ga Piripi. Rü jexguma 
naxü̃tawa nanguxgu rü nüxü̃ naxĩnü ga 
na Tupanaãrü orearü uruü̃ ga Ichaía 
ümatüxü̃ ga orewa nangúxü̃ ga jema 
ãẽ̱xgacü. Rü jexguma ga Piripi rü nüxna 
naca rü nhanagürü nüxü̃: —¿Nüxü̃ 
cucuáxü̃ i ṯacüchiga na jiĩxü̃ i ngẽma 
nawa cungúxü̃? —nhanagürü. 31 Rü 
nüma ga ãẽ̱xgacü ga Etiópiaanecü̱̃ã̱x rü 
nanangãxü̃, rü nhanagürü: 
—¿Nhuxũcürüwa i nüxü̃ chacuáxü̃ ega 
taxúema chamaã inanguxü̃xẽẽgux? 
—nhanagürü. Rü Piripica̱x naca na 
naxĩnagüxü̃ca̱x, rü naxü̃tawa na 
natoxü̃ca̱x. 32 Rü jema nawa 
jangúchigüxü̃ ga Tupanaãrü ore ga 
ümatüxü̃, rü nhanagürü: 
“Rü nhama wüxi i carneru i norü 
ma̱xwa nagagüxü̃rüü̃ãcü 
najagagü. Rü wüxi i 
carneruxacü i ngẽma 
jajo̱xta̱xagüxü̃pe̱xewa tama aita 
üxü̃rüü̃ nachianemare, rü taxu 
nhanagürü. 33 Rü jexguma 
PURACÜGÜ 8 
O Novo Testamento na língua ticuna do Brasil, 2da ed. ©2009, Liga Bíblica
314 
duü̃xü̃gü poraãcü chixri namaã 
chopetügu rü taxúema naẽ́tüwa 
tachogü. ¿Rü texé tá meã 
nachiga tidexa ga jema 
duü̃xü̃gü ga jemaãcü 
poraãcüxü̃chima chixexü̃ 
ügüxü̃? Jerü najama̱xgü na 
nataxuxü̃ca̱x i norü maxü̃ i 
nhama i naãnewa”, 
nhanagürü ga jema ore ga nawa 
nangúxü̃. 34 Rü Piripina naca ga jema 
ãẽ̱xgacü ga Etiópiaanecü̱̃ã̱x, rü 
nhanagürü: —¡Chamaã nüxü̃ ixu! ¿Rü 
texéchigagu nixĩ ga jadexaxü̃ ga jema 
Tupanaãrü orearü uruü̃? 
¿Nügüchigagutama rü e̱xna 
toguechigagu? —nhanagürü. 35 Rü 
jexguma nanangãxü̃ ga Piripi. Rü 
jematama ore ga ümatüxü̃maã 
inanaxügü na namaã nüxü̃ jaxuxü̃ ga 
ore i mexü̃ ga Ngechuchuchiga. 36 Rü 
jixcamaxü̃ra ga jexguma inaxĩjane, rü 
dexá íjexmaxü̃wa nangugü. Rü 
nhanagürü ga jema ãẽ̱xgacü: —Nuã 
nangẽxma i dexá. ¿Rü tama e̱xna 
inamexü̃ na nuã choxü̃ ícubaiexẽẽxü̃? 
—nhanagürü. 37 Rü nhanagürü ga Piripi: 
—Ngẽxguma aixcuma meãma 
cujaxõ̱xgux, rü marü name i na cuxü̃ 
íchabaiexẽẽxü̃ —nhanagürü. Rü 
nanangãxü̃ ga jema ãẽ̱xgacü, rü 
nhanagürü: —Ngẽmáãcü chajaxõ na 
Ngechuchu ja Cristu jiĩxü̃ ja Tupana 
Nane —nhanagürü. 38 Rü jexguma 
ínajachaxãchixẽẽ ga norü carru, rü 
wüxigu dexáchiüwa nachoü̃. Rü Piripi 
ínanabaiexẽẽ ga jema ãẽ̱xgacü. 39 Rü 
jexguma dexáwa ínachoõchigu, rü 
Tupanaãẽ i Üünexü̃ rü Piripixü̃ niga. Rü 
jema ãẽ̱xgacü rü marü tama wena 
Piripixü̃ nadau. Notürü taãẽãcü namagu 
nixũ. 40 Notürü Achotowa najango̱x ga 
Piripi. Rü jema ĩãnewa inaxũãchi, rü 
nüxü̃ nixuchigü ga ore i mexü̃ ga 
guxü̃ma ga ĩãnewa nhu̱xmata 
Checharéaarü naãnewa nangu. 
 
Ngechuchuaxü̃́ najaxõ ga Chauru 
 
9
  
1-2 Rü joxni ga Chauru rü daimaã 
najaxãxũnechigüama ga jema 
duü̃xü̃gü ga Cori ga Ngechuchuaxü̃́ 
jaxõgüxü̃. Rü jemaca̱x paigüeruxü̃tawa 
naxũ, rü naxca̱x nüxna naca ga popera 
ga nüxna ãgaxü̃ na Judéugüarü 
ngutaque̱xepataü̃gü ga Damacuwa 
jexmagünegu jaxücuchigüxü̃ca̱x rü 
jexma tümaca̱x nadauxü̃ca̱x ga guxema 
jaxõgüxe ga jatüxe rü ngexegü na 
Jerucharéü̃wa tüxü̃ nagagüxü̃ca̱x rü 
jexma tüxü̃ japocuexü̃ca̱x. 3 Notürü 
jexguma marü Damacuxü̃ jangaicagu, 
rü ngürüãchi meãma nüxü̃ nabáxi ga 
wüxi ga omü ga poraxü̃ ga dauxü̃wa 
ibáxixü̃. 4 Rü nhaxtüanegu najangu ga 
Chauru, rü nüxü̃ naxĩnü ga wüxi ga 
naga ga nüxna c̱agüxü̃ ga nhaxü̃: —Pa 
Chauru Pa Chaurux, ¿tü̱xcüü̃ i nawe 
cuingẽchigüxü̃ i ngẽma duü̃xü̃gü i choxü̃́ 
jaxõgüxü̃? —nhaxü̃. 5 Rü Chauru 
nanangãxü̃, rü nhanagürü: —¿Rü texé 
cuixĩ, Pa Corix? —nhanagürü. Rü nüma 
ga Cori rü nanangãxü̃ rü nhanagürü: 
—Chama nixĩ i Ngechuchu, rü chorü 
duü̃xü̃gü nixĩ i ngẽma nawe 
cuingẽchigüxü̃. 6 ¡Rü inachi, rü ngẽ́ma 
Damacuarü ĩãnewa naxũ! Rü ngẽ́ma rü 
wüxi ja jatü tá cumaã nüxü̃ nixu na ṯacü 
tá cuxüxü̃ —nhanagürü. 7 Rü jema 
jatügü ga Chauruxü̃ íixümücügüxü̃, rü 
inajanguãẽgü, jerü nüxü̃ naxĩnüẽ ga 
PURACÜGÜ 8 
,  
9 
O Novo Testamento na língua ticuna do Brasil, 2da ed. ©2009, Liga Bíblica
315 
jema ore notürü taxúexü̃ma nadaugü. 
8 Rü nhu̱xmachi inachi ga Chauru ga 
nhaxtüanewa ga íjanguxü̃wa, rü 
nidauchixetü, notürü taxuü̃ma nadau 
jerü nixoxetü. Rü jemaca̱x ga 
namücügü, rü nachacüügu najajauxãchi, 
rü jemaãcü Damacuwa nanagagü. 9 Rü 
tamaẽ̱xpü̱x ga ngunexü̃gu, rü nangexetü, 
rü tama nachibü, rü tama naxaxe. 10 Rü 
Damacuwa najexma ga wüxi ga jatü ga 
Ngechuchuaxü̃́ jaxõxü̃ ga Ananíã ga 
naẽ́ga. Rü nango̱xetü, rü Corixü̃ nadau, 
rü nhanagürü: —Pa Ananíãx 
—nhanagürü. Rü nüma ga Ananíã 
nanangãxü̃, rü nhanagürü: —¿Ṯacü? Pa 
Corix —nhanagürü. 11-12 Rü nüma ga 
Cori nanangãxü̃, rü nhanagürü: 
—¡Dücax, ngẽma ĩanemaü̃ i Meã i 
Wéxü̃gu ãẽ́gaxü̃wa naxũ! ¡Rü ngẽ́ma 
Judapatawa naxca̱x ínaca i wüxi i jatü i 
Tarsucü̱̃ã̱x i Chaurugu ãẽ́gaxü̃! Rü nüma 
rü ngẽ́ma ínajumuxẽ rü nango̱xetü rü 
marü cuxü̃ nadau, Pa Ananíãx, na 
ngẽxma cuxücuxü̃ rü naxẽtügu 
cuingõgüxü̃ na wena jadauchixü̃ca̱x 
—nhanagürü ga Cori ga Tupana. 13 Rü 
jexguma jemaxü̃ naxĩnügu ga Ananíã, 
rü nhanagürü: —Pa Corix, muxü̃ma i 
duü̃xü̃gü chamaã nüxü̃ nixu i ngẽma 
jatüchiga na nhuxre i chixexü̃ naxüxü̃ 
namaã i curü duü̃xü̃gü i Jerucharéü̃wa. 
14 Rü nhu̱xma rü paigüarü ãẽ̱xgacügüarü 
mumaã núma naxũ na ínajauxü̃ãxü̃ca̱x i 
guxü̃ma i duü̃xü̃gü i cuégagu 
jumuxẽgüxü̃ —nhanagürü. 15 Notürü 
nüma ga Cori rü nhanagürü nüxü̃: 
—¡Ngẽ́ma naxũ erü chama chanajaxu i 
ngẽma jatü na choxü̃ jaxuchigaxü̃ca̱x 
namaã i togü i nachiü̃ãnecü̱̃ã̱xgü, rü 
norü ãẽ̱xgacügü, rü Judéugü ta! 16 Rü 
chama tá nüxü̃ nüxü̃ chadauxẽẽ i 
nhuxre i ngúxü̃ i tá jangexü̃ i chauxca̱x 
—nhanagürü ga Cori. 17 Rü guma ĩpata 
ga Chauru nawa jexmanewa naxũ ga 
Ananíã. Rü nagu naxücu, rü nüxü̃ 
ningõgü, rü nhanagürü nüxü̃: —Pa 
Chaueneẽ Pa Chaurux, nüma ja Cori ja 
Ngechuchu ga guma namawa cuxca̱x 
ngócü ga jexguma núma cuxũxgu, rü 
núma choxü̃ namu na wenaxãrü 
cuidauchixü̃ca̱x, rü cuxna nanguxü̃ca̱x i 
Naãẽ i Üünexü̃ —nhanagürü. 18 Rü 
jexgumatama rü nhama 
ṯacüchicute̱xerüü̃ naxẽtüwa ínaji, rü 
jexguma wenaxãrü meã nidauchixetü. 
Rü jexguma inachi ga Chauru, rü 
Ananíã ínanabaiexẽẽ. 19 Rü jemawena 
nachibü, rü wenaxãrü napora. Rü 
nhuxre ga ngunexü̃gu jexma Damacugu 
narüxã̱ũ̱x namaã ga jema jaxõgüxü̃ ga 
jexma ãchiü̃güxü̃. 
 
Chauru rü Damacuwa nüxü̃ 
nixu ga Ngechuchuchiga 
20 Rü jexguma inanaxügü ga Chauru 
ga ngutaque̱xepataü̃güwa nüxü̃ na 
jaxuchigaxü̃ na Ngechuchu jiĩxü̃ ja 
Tupana Nane. 21 Rü guxü̃ma ga jema 
nüxü̃ ĩnüẽxü̃ rü poraãcü 
naḇaixãchiãẽgü, rü nhanagürügü: 
—¿Tama e̱xna nhaã jatü jiĩxü̃ ga 
Jerucharéü̃wa íjajauxü̃güxü̃ ga guxü̃ma 
ga duü̃xü̃gü ga Ngechuchuaxü̃́ 
jaxõgüxü̃? ¿Rü tama e̱xna nhaãtama 
jiĩxü̃ ga jema núma ũxü̃ na 
ínajauxü̃ãxü̃ca̱x rü nhu̱xmachi paigüarü 
ãẽ̱xgacüxü̃tawa nagagüãxü̃ca̱x i 
duü̃xü̃gü i jaxõgüxü̃? —nhanagürügü. 
22 Notürü ga Chauru rü guxü̃ ga 
ngunexü̃gu jexeraãcü tama 
PURACÜGÜ 9 
O Novo Testamento na língua ticuna do Brasil, 2da ed. ©2009, Liga Bíblica
316 
namuü̃ãcüma nüxü̃ nixuchigaama ga 
ore ga Ngechuchuchiga. Rü 
inajanangea̱xgüxẽẽ ga Judéugü ga 
Damacuwa jexmagüxü̃, jerü meãma 
nanango̱xẽẽ na Cristu jiĩxü̃ ga 
Ngechuchu. 
 
Chauru rü Judéugücha̱xwa ninha 
23 Rü marü muxü̃ma ga ngunexü̃gü 
ngupetüguwena rü jema Judéugü rü 
wüxigu nügümaã nagu narüxĩnüẽ na 
Chauruxü̃ jama̱xgüxü̃ca̱x. 24 Notürü 
nüma ga Chauru rü nüxü̃ nacuáchiga ga 
na jama̱xgüchaü̃ãxü̃. Rü jema Judéugü 
rü ngunecü rü chütacü rü guma ĩãneãrü 
poxeguxü̃ãrü ĩã̱xgügu Chauruxü̃ 
nana̱ĩ̱xgüxü̃ na jama̱xgüãxü̃ca̱x. 
25 Notürü ga Chauruarü ngúexü̃gü rü 
chütacü rü wüxi ga pexchi ga tacügu 
guma ĩãneãrü poxeguxü̃tapü̱xétüwa 
ínanac̱ẖüxüetaü̃güama, rü jemaãcü 
ninha ga Chauru. 
 
Jerucharéü̃wa najexma ga Chauru 
26 Rü jexguma Jerucharéü̃wa 
nanguxgu ga Chauru, rü jema 
jaxõgüxü̃maã nangutaque̱xechaü̃. 
Notürü jema jaxõgüxü̃ rü nüxü̃ namuü̃ẽ, 
jerü nüma nüxü̃ nacua̱xgügu rü tama 
aixcuma Ngechuchuaxü̃́ najaxõ. 
27 Notürü Barnabé rü jema ngúexü̃gü ga 
Ngechuchu imugüxü̃tanüwa nanagaama. 
Rü jema ngúexü̃gümaã nüxü̃ nixu ga 
nhuxãcü Cori ja Ngechuchuxü̃ na 
nadauxü̃ ga Chauru ga namawa, rü 
nhuxãcü Cori namaã na idexaxü̃. Rü 
nüxü̃ nixu ta ga nhuxãcü Damacuwa rü 
tama namuü̃ãcüma nüxü̃ na jaxuxü̃ ga 
Ngechuchuchiga. 28 Rü jemaãcü ga 
Chauru rü Jerucharéü̃gu narüxã̱ũ̱x. Rü 
jema ngúexü̃gü ga Tupana 
imugüxü̃tanügu naxã. Rü tama 
namuü̃ãcüma Cori ja Ngechuchuchigaxü̃ 
nixuchigü. 29 Rü jema Judéugü ga 
Gregugawa idexagüxü̃maã nidexaxü̃ ga 
Chauru, rü Ngechuchuchigagu nügümaã 
najaporagaexü̃. Notürü ga nümagü rü 
naxca̱x nadaugüama ga nhuxãcü tá na 
jama̱xgüãxü̃. 30 Rü jexguma nüxü̃ 
jacua̱xãchitanügu ga jema togü ga 
jaxõgüxü̃, rü Checharéawa Chauruxü̃ 
nagagü. Rü jexguma jéma nangugügu rü 
wüxi ga wapurugu najamuẽgü rü 
Tarsuwa naxũ. 31 Rü jexguma rü meãma 
nüxü̃ naxüpetü ga jema jaxõgüxü̃ ga 
guxü̃ma ga Judéaanewa, rü 
Gariréaanewa rü Chamáriaanewa. Rü 
jexeraãcü meã najaxõgüetanü rü 
aixcuma Tupana naxwa̱xexü̃ãcüma meã 
namaxẽ. Rü Tupanaãẽ i Üünexü̃ãrü 
ngü̃xẽẽmaã nimuẽtanüãma ga jema 
jaxõgüxü̃. 
 
Enéã rü naxca̱x nitaane 
32 Rü jexguma Pedru jema 
jaxõgüxü̃tanügu ixũãgüchigüxgu, rü 
jema Ridagu ãchiü̃güxü̃ ga 
jaxõgüxü̃tanüwa rü ta nangu. 33 Rü 
jexma nüxü̃ najangau ga wüxi ga jatü ga 
Enéã ga naẽ́ga ga 8 ga taunecü norü 
pechicagu cacü, jerü nanaw̱ãĩxãchi. 34 Rü 
Pedru nhanagürü nüxü̃: —Pa Enéãx, 
Ngechuchu ja Cristu cuxü̃ narümexẽẽ. 
¡Inachi rü namexẽẽ i cuxchapenüxü̃! 
—nhanagürü. Rü jexgumatama inachi. 
35 Rü guxü̃ma ga jema Ridacü̱̃ã̱xgü rü 
Charunacü̱̃ã̱xgü rü nüxü̃ nadaugü ga na 
inachixü̃ ga guma jatü, rü nüxü̃ narüxoe 
ga nacümagü ga chixexü̃, rü Cori ja 
Ngechuchuwe narüxĩ. 
PURACÜGÜ 9 
O Novo Testamento na língua ticuna do Brasil, 2da ed. ©2009, Liga Bíblica
317 
 
Wena imaxü̃ ga Dorca 
36 Rü jexgumaü̃cüü ga ĩãne ga Jopewa 
rü ijexma ga wüxi ga Tupanaãxü̃́ 
jaxõ̱xcü ga ngecü ga Tabita ga ngĩẽ́ga. 
Rü ngẽma naẽ́ga i Gregugawa rü Dorca 
nhaxü̃chiga nixĩ. Rü ngĩma rü wüxi ga 
mecü ijixĩ ga ngĩrü üwa, rü guxü̃guma 
nüxü̃ irüngü̃xẽẽ ga jema duü̃xü̃gü ga 
ṯacü nüxü̃́ taxuxü̃. 37 Rü jexgumaü̃cüü 
ijaḏaawe ga Dorca, rü iju, rü ngĩmücügü 
nanamexẽẽ ga ngĩxĩne. Rü ĩpataarü 
dauxü̃chiü̃wa jexmaxü̃ ga ucapugu 
nanaxügü ga ngĩxĩne. 38 Rü Jopearü 
ngaicamana najexma ga guma ĩãne ga 
Rida ga Pedru nawa jexmane. Rü jema 
jaxõgüxü̃ ga Jopecü̱̃ã̱x rü nüxü̃ 
nacua̱xgü ga Ridawa na najexmaxü̃ ga 
Pedru. Rü naxca̱x jéma nanamugü ga 
taxre ga jatü nhaxü̃maã: —¡Rü paxa 
toxca̱x nuã naxũ! —nhaxü̃maã. 39 Rü 
jexguma ga Pedru rü nawe narüxũ. Rü 
jexguma ínanguxgu, rü jema ucapu ga 
jema jueta nawa jexmaxü̃wa nanagagü. 
Rü guxü̃ma ga jutegüxü̃ rü Pedruxü̃ 
ínachomaẽguãchi, rü naxauxe, rü nüxü̃ 
najawégü ga jema naxchirugü ga Tabita 
nüxü̃́ íxüxü̃xü̃ ga jexguma namaxü̃gu. 
40 Rü Pedru rü düxétüwa nanamugü ga 
guxü̃ma. Rü inacaxã́pü̱xü, rü najumuxẽ. 
Rü nhu̱xmachi ngĩxca̱x nadauegu ga 
jema ju̱xcü, rü nhanagürü: —Pa 
Tabitax, ¡Írüda! —nhanagürü. Rü 
jexguma rü ijadauchixetü, rü Pedruxü̃ 
idau, rü íirüto. 41 Rü jexguma 
ngĩxme̱xgu najajauxãchi, rü ngĩxü̃ 
inachixẽẽ. Rü nhu̱xmachi naxca̱x naca 
ga jema jaxõgüxü̃ rü jema jutegüxü̃, rü 
maxü̃xcü nüxü̃ ngĩxü̃ nawe̱x. 42 Rü 
guxü̃ma ga jema duü̃xü̃gü ga Jopewa 
jexmagüxü̃ rü nüxü̃ nacuáchigagü ga 
jema. Rü Cori ga Ngechuchuaxü̃́ 
najaxõgü ga muxü̃ma. 43 Rü muxü̃ma ga 
ngunexü̃ Jopegu narüxã̱ũ̱x ga Pedru 
napatagu ga Chimáũ ga naxcha̱xmüãrü 
paxẽẽwa puracüxü̃. 
 
Pedru rü Cornériuchiga 
 
10
  
1 Rü ĩãne ga Checharéawa 
najexma ga wüxi ga jatü ga 
Cornériu ga naẽ́ga. Rü 100 ga 
Itáriaanecü̱̃ã̱x ga churaragüarü capitã́ũ 
nixĩ. 2 Rü nüma nixĩ ga wüxi ga jatü ga 
meãma Tupanaãxü̃́ jaxõcü. Rü wüxigu 
nama̱xmaã rü naxãcügümaã Tupanaxü̃ 
nangechaü̃gü. Rü mucüma ga norü 
dĩẽrumaã nüxü̃ narüngü̃xẽẽ ga duü̃xü̃gü 
ga Judéugü ga ṯacü nüxü̃́ taxuxü̃. Rü 
guxü̃guma najumuxẽ rü Tupanamaã 
nidexa. 3 Rü wüxi ga ngunexü̃ ga 
jexguma tamaẽ̱xpü̱xarü ngorawa 
nanguxchaü̃gu ga jáuanecü, rü 
nango̱xetü. Rü meãma nüxü̃ nadau ga 
wüxi ga Tupanaãrü orearü ngeruü̃ ga 
dauxü̃cü̱̃ã̱x ga jema ucapu ga nawa 
najexmaxü̃gu ücuxü̃. Rü nhanagürü 
nüxü̃: —Pa Cornériux —nhanagürü. 
4 Notürü nüma ga Cornériu rü meãma 
nüxü̃ nadawenü, rü poraãcü 
namuü̃ãcüma nüxna naca, rü 
nhanagürü: —¿Ṯacü cunaxwa̱xe, Pa 
Corix? —nhanagürü. Rü nanangãxü̃ ga 
jema orearü ngeruü̃ ga dauxü̃cü̱̃ã̱x, rü 
nhanagürü: —Curü jumuxẽgü rü 
Tupana marü cuxü̃́ nüxü̃ naxĩnü, rü 
cumaã nataãẽ na nhuxãcü nüxü̃ 
curüngü̃xẽẽxü̃ i duü̃xü̃gü i ṯacü nüxü̃́ 
taxuxü̃. 5 —¡Rü chanaxwa̱xe i Jopewa 
cunamugü i nhuxre i jatügü na naxca̱x 
jacagüxü̃ca̱x i wüxi i jatü i Chimáũ i 
PURACÜGÜ 9 
,  
10 
O Novo Testamento na língua ticuna do Brasil, 2da ed. ©2009, Liga Bíblica
318 
Pedrugu ãẽ́gaxü̃! 6 —Rü to i Chimáũ i 
naxcha̱xmüãrü paxẽẽwa 
puracüxü̃patawa nangẽxma rü ngẽxma 
nape. Rü jima napata rü taxtü i 
taxü̃pechinüwa nangẽxma —nhanagürü. 
7 Rü jexguma nüxna ijanatau̱xgu ga jema 
orearü ngeruü̃ ga namaã jéma idexaxü̃, 
rü Cornériu rü naxca̱x naca ga taxre ga 
norü puracütanüxü̃ rü wüxi ga churara 
ga meã naga ĩnüxü̃ ga meã Tupanaãxü̃́ 
jaxõxü̃. 8 Rü namaã nüxü̃ nixu ga 
guxü̃ma ga jema nüxü̃ nadauxü̃, rü 
nhu̱xmachi Jopewa nanamugü. 9 Rü 
moxü̃ãcü ga jexguma namagu naxĩjane 
rü marü Jopexü̃ jangaicagügu ga jema 
duü̃xü̃gü ga Cornériu jéma mugüxü̃, rü 
Pedru rü dauxü̃ naxĩ ga ĩpataétüwa na 
jéma najumuxẽxü̃ca̱x. Rü tocuchiarü 
ngoragu nixĩ ga jexguma. 10 Rü nataija, 
rü nüxü̃́ nachi̱xéga ga na nachibüxü̃. Rü 
jexguma norü õna ínaxügüjane, rü 
nango̱xetü ga Pedru. 11 Rü nüxü̃ nadau 
ga na jango̱xnaxü̃ ga naãnetüwe, rü 
jéma ínarüxĩ ga wüxi ga naxchiru ga 
nhama wüxi ga taxü̃ ga 
naxchápenüü̃rüü̃ ixĩxü̃. Rü norü 
ãgümücüpe̱xewa naxãcunü rü jemaãcü 
ínarüc̱ẖüxüe nhu̱xmata nhaxtüanewa 
nangu. 12 Rü jemagu ínarüc̱ẖüxüewetaxü̃ 
ga nagúxü̃raü̃xü̃ ga naẽxü̃gü, rü 
ãxtapegü, rü werigü. Rü jema 
naxchápenüü̃wa najexma ta ga ṯacü ga 
tama nangõ̱xgüxü̃ ga Judéugü. 13 Rü 
Pedru nüxü̃ naxĩnü ga Tupanaga ga 
nüxü̃ nhaxü̃: —Pa Pedrux ¡Inachi, rü ta 
ima̱x, rü nangõ̱x! —nhaxü̃. 14 Rü Pedru 
nanangãxü̃ rü nhanagürü: 
—Taxucürüwa nixĩ, Pa Corix, erü 
taguma chanangõ̱x i ṯacü i toxca̱x 
ãũãchixü̃ —nhanagürü. 15 Rü jexguma 
ga jema Tupanaga, rü wenaxãrü 
nhanagürü: —Ngẽma chama 
chamexẽẽxü̃ rü tama name i ãũãchi 
nüxü̃ cuwogü —nhanagürü. 16 Rü 
tamaẽ̱xpü̱xcüna jemaãcü nangupetü. Rü 
jexguma wenaxãrü dauxü̃ nac̱ẖüxnagü 
ga jema naxchápenüü̃ namaã ga 
guxü̃ma ga nawa jexmagüxü̃. 17 Rü 
poraãcü nagu narüxĩnü ga Pedru ga 
ṯacüchiga na jiĩxü̃ ga jema nüxü̃ 
nadauxü̃ ga jexguma nango̱xetügu. Rü 
jemagu ínaxĩnüjane, rü guma ĩpataa̱xwa 
nangugü ga jema jatügü ga Cornériu 
jéma mugüxü̃ ga naxca̱x ínicaetanüxü̃ 
ga guma Chimáũpata. 18 Rü jéma naxca̱x 
ínacagü rü aixcuma jexma nape ga wüxi 
ga jatü ga Chimáũ ga Pedrugu ãẽ́gaxü̃. 
19 Rü Pedru nagu írüxĩnüjane ga jema 
nüxü̃ nadauxü̃ ga jexguma nango̱xetügu, 
rü Tupanaãẽ i Üünexü̃ rü nhanagürü 
nüxü̃: —Ngẽãgü nixĩ i tamaẽ̱xpü̱x i 
jatügü i cuxca̱x daugüxü̃. 20 —¡Inachi, rü 
írüxĩ, rü tama cuxoegaãẽãcüma nawe 
rüxũ! Erü chama nixĩ i núma 
chanamugüxü̃ —nhanagürü. 21 Rü 
jexguma naxca̱x ínarüxĩ ga Pedru, rü 
nhanagürü nüxü̃ ga jema jatügü: 
—Chama nixĩ i chauxca̱x pedaugüxü̃. 
¿Rü ṯacüwa nuã pexĩ? —nhanagürü. 
22 Rü nümagü nanangãxü̃gü, rü 
nhanagürügü: —Capitã́ũ ja 
Cornériuxü̃tawa ne taxĩ rü nüma nixĩ i 
nuã toxü̃ namugüxü̃. Rü wüxi ja jatü ja 
mecü nixĩ, rü Tupanaxü̃ nangechaü̃. Rü 
guxü̃ma i Judéugü nüxü̃ nangechaü̃ i 
nümax. Rü wüxi ga Tupanaãrü orearü 
ngeruü̃ ga dauxü̃cü̱̃ã̱x nanamu na 
cuxca̱x toxü̃ jacaxẽẽxü̃ca̱x ga Cornériu 
rü napatawa cuxũxü̃ca̱x rü nüxü̃ na 
naxĩnüxü̃ca̱x i curü ore —nhanagürügü. 
PURACÜGÜ 10 
O Novo Testamento na língua ticuna do Brasil, 2da ed. ©2009, Liga Bíblica
319 
23 Rü jexguma nanachocuxẽẽ ga Pedru, 
rü jexma nanapegüxẽẽ ga jema 
chütaxü̃gu. Rü moxü̃ãcü inaxĩãchi rü 
nawe narüxũ ga Pedru. Rü 
ínajaxümücügü ga nhuxre ga Jopecü̱̃ã̱x 
ga jaxõgüxü̃. 24 Rü moxü̃ãcü 
Checharéawa nangugü ga ngextá 
Cornériu ínaṉg̱uxẽẽxü̃wa namaã ga 
guxü̃ma ga natanüxü̃gü rü namücügü ga 
nüxü̃ nangechaü̃güxü̃ ga nüxna naxuxü̃. 
25 Rü jexguma Cornériupatawa 
nanguxgu ga Pedru, rü ĩã̱xtüwa naxca̱x 
naxũ ga Cornériu, rü Pedrupe̱xegu 
najacaxã́pü̱xü, rü nüxü̃ nicua̱xüü̃. 
26 Notürü ga Pedru rü inanachixẽẽ rü 
nhanagürü: —¡Inachi! Rü chama rü ta 
cuxrüü̃ duü̃xü̃mare chixĩ rü tama 
Tupana chixĩ —nhanagürü. 27 Rü 
nügümaã jadexagüãcüma wüxigu 
nichocu. Rü Pedru jéma namaã 
inajarüxũ ga muxü̃ma ga duü̃xü̃gü ga 
jexma ngutaque̱xegüxü̃. 28 Rü jexguma 
ga Pedru rü nhanagürü nüxü̃ ga jema 
duü̃xü̃gü ga jexma ngutaque̱xegüxü̃: 
—Pema nüxü̃ pecua̱x i toma i 
Judéugüca̱x rü nangẽxma i torü mugü i 
toxna nachu̱xuxü̃ na pemaã 
tangutaque̱xegüxü̃, rü pepatagu na 
tachocuxü̃. Notürü Tupana choxü̃ 
nango̱xetüxẽẽ rü choxü̃ nüxü̃ nadauxẽẽ 
na tama namexü̃ na ngẽmaãcü nagu na 
charüxĩnüxü̃ pemaã. 29 Rü ngẽmaca̱x 
tama chaxoõcüma núma chaxũ i 
ngẽxguma chauxca̱x pengemagu. Rü 
nhu̱xma rü chanaxwa̱xe i chamaã nüxü̃ 
peixu na ṯacüca̱x chauxca̱x pengemaxü̃ 
—nhanagürü. 30 Rü Cornériu nanangãxü̃, 
rü nhanagürü: —Marü ãgümücü i 
ngunexü̃ nangupetü ga nhúxgumaãcü ga 
tamaẽ̱xpü̱xarü ngoragu ga jáuanecü, rü 
nuã chapatawa chajumuxẽ erü 
guxü̃guma ngẽmaãcü chanaxü. Rü 
jexguma chajumuxẽgu rü chango̱xetü, 
rü chauxca̱x nango̱x ga wüxi ga jatü ga 
ij̱aurachirucüüxü̃. 31 —Rü nhanagürü 
choxü̃: 
“Pa Cornériux, Tupana marü nüxü̃ 
naxĩnü i curü jumuxẽ rü cumaã nataãẽ 
na nhuxãcü nüxü̃ curüngü̃xẽẽxü̃ i 
duü̃xü̃gü i ṯacü nüxü̃́ taxuxü̃. 32 —¡Rü 
Jopewa namugü i nhuxre i jatügü na 
naxca̱x jacagüxü̃ca̱x i Chimáũ i Pedrugu 
ãẽ́gaxü̃! Rü to i Chimáũ i naxcha̱xmüãrü 
paxẽẽwa puracüxü̃patagu pexü̃. Rü jima 
napata rü taxtü i taxü̃pechinüwa 
nangẽxma”, nhanagürü choxü̃. 33 Rü 
jemaca̱x rü jexgumatama paxa cuxca̱x 
jéma chanamugü, rü cuma rü mexü̃ 
toxca̱x cuxü erü núma cuxũ. Rü nhu̱xma 
i guxãma i toma rü Tupanape̱xewa 
tangẽxmagü. Rü nüxü̃ taxĩnüẽchaü̃ i 
guxü̃ma i ngẽma ore i Cori namaã núma 
cuxü̃ muxü̃ na tomaã nüxü̃ cuixuxü̃ca̱x 
—nhanagürü ga Cornériu. 
 
Pedru rü Cornériupatawa nüxü̃ 
nixu ga Ngechuchuchiga 
34 Rü jexguma inanaxügü ga Pedru ga 
na jadexaxü̃, rü nhanagürü: —Nhu̱xma 
waxi nixĩ i nüxü̃ chacuáxü̃ na 
Tupanaca̱x nawüxiguxü̃ i guxü̃ma i 
duü̃xü̃gü erü nüma rü aixcuma 
guxãxü̃ma nangechaü̃. 35 —Rü nüma rü 
wüxichigü i nachiü̃ãnewa nanade i 
ngẽma duü̃xü̃gü i nüxü̃ ngechaü̃güxü̃ rü 
mexü̃ ügüxü̃. 36 —Rü nüma ga Tupana 
rü Judéugütanüwaxíra nanamu ga norü 
ore rü marü nüxü̃ nixu na tüxü̃́ nüxü̃ 
nangechaü̃xü̃ i tórü pecadugü i 
ngẽxguma Cristu ja guxããrü Cori 
PURACÜGÜ 10 
O Novo Testamento na língua ticuna do Brasil, 2da ed. ©2009, Liga Bíblica
320 
ixĩcüaxü̃́ jaxõgügu. 37 —Pema rü meãma 
nüxü̃ pecua̱x na ṯacü ngupetüxü̃ ga 
guxü̃wama ga Judéugüarü naãnewa. Rü 
noxri ga Juã́ũ rü nüxü̃ nixu na Tupana 
naxwa̱xexü̃ na ínabaiü̃xü̃ ga duü̃xü̃gü. 
Rü jemawena ga Ngechuchu rü 
Gariréaanewa inanaxügü ga 
duü̃xü̃gümaã nüxü̃ na jaxuxü̃ ga ore i 
mexü̃. 38 —Rü pema nüxü̃ pecua̱x ga 
nhuxãcü Tupana na naporaxẽẽxü̃ ga 
Ngechuchu ja Nacharétucü̱̃ã̱x jerü 
nüxna nanaxã ga Naãẽ i Üünexü̃. Rü 
nüma ga Ngechuchu rü mexü̃ naxü ga 
jema íjaxũgüxü̃wa, rü nanameẽxẽẽ ga 
guxü̃ma ga jema duü̃xü̃gü ga 
ṉg̱oxoã̱xgüxü̃. Rü jemaãcü nanaxü jerü 
Tupana nüxü̃ narüngü̃xẽẽ. 39 —Rü toma 
nixĩ ga nüxü̃ tadaugüxü̃ rü nüxü̃ 
tixuchigaxü̃ i guxü̃ma ga naxüxü̃ ga 
Ngechuchu ga Judéaanewa rü 
Jerucharéü̃ãrü ĩãnewa. Rü jemawena rü 
najama̱xgü rü curuchawa najapotagü. 
40 —Notürü ga Tupana rü tamaẽ̱xpü̱x ga 
ngunexü̃ ngupetügu rü wena nanamaxẽẽ 
rü toxca̱x nanango̱xẽẽ. 41 —Notürü tama 
guxü̃ ga duü̃xü̃güca̱x nango̱x. Rü 
toxca̱xicatama nango̱x ga toma ga 
ü̃pamama Tupana toxü̃ idexechixe na 
nüxü̃ tixuxü̃ca̱x i Ngechuchuchiga. Rü 
jexguma marü juwa ínadaxguwena rü 
namaã tachibüe rü namaã taxaxegü. 
42 —Rü nümatama ga Ngechuchu toxü̃ 
nimugü na duü̃xü̃gümaã nüxü̃ tixuxü̃ca̱x 
na Tupana marü ãẽ̱xgacüxü̃ 
jangucuchixẽẽxü̃ na guxü̃ i duü̃xü̃güarü 
ngugüruü̃ na jiĩxü̃ca̱x. Rü nüma ja 
Ngechuchu nixĩ i tórü maxü̃xü̃ 
nangugüxü̃, rü nüma tá nixĩ i guxü̃ i 
duü̃xü̃gü i maxẽxü̃ rü juexü̃xü̃ jacagüxü̃ 
naxca̱x i norü maxü̃chiga. 43 —Rü 
ü̃pamamatama guxü̃ma ga Tupanaãrü 
orearü uruü̃gü rü Ngechuchuchiga 
nidexagü, rü nhanagürügü: 
“Rü nüma tá nüxü̃́ nüxü̃ nangechaü̃ 
i norü pecadugü i guxü̃ma i 
duü̃xü̃gü i nüxü̃́ jaxõgüxü̃”, 
nhanagürügü. 
 
Tupanaãẽ i Üünexü̃ rü jema 
duü̃xü̃gü ga tama Judéugü 
ixĩgüxü̃tanüwa nangu 
44 Rü jexguma íjadexajane ga Pedru, 
rü Tupanaãẽ i Üünexü̃ nüxna nangu ga 
guxü̃ma ga jema jéma irüxĩnüẽxü̃ ga 
jema ore. 45 Rü jema jaxõgüxü̃ ga 
Judéugü ga Pedrumaã jéma ĩxü̃, rü 
poraãcü naḇaixãchiãẽgü jerü Tupanaãẽ i 
Üünexü̃ rü nüxna rü ta nangu ga jema 
duü̃xü̃gü ga tama Judéugü ixĩgüxü̃. 46 Rü 
nüxü̃ naxĩnüẽ ga to ga nagawachigü na 
jadexagüxü̃, rü Tupanaxü̃ na 
jacua̱xüü̃güxü̃. 47 Rü jexguma ga Pedru 
rü nhanagürü: —¿E̱xna nangẽxmaxü̃ i 
texé na nüxna nachu̱xuxü̃ i na 
ínabaiü̃xü̃ i nhaã duü̃xü̃gü i marü taxrüü̃ 
Tupanaãẽ i Üünexü̃ nüxna nguxü̃? 
—nhanagürü. 48 Rü nanamu na 
Ngechuchu ja Cristuégagu na ínabaiü̃xü̃ 
ga jema duü̃xü̃gü ga jexwaca jaxõgüxü̃. 
Rü jexguma Pedruxü̃ naca̱a̱xü̃gü na 
jexma naxã́ũxü̃ca̱x ga nhuxre ga 
ngunexü̃. 
 
Pedru rü Jerucharéü̃wa jexmagüxü̃ 
ga jaxõgüxü̃maã nüxü̃ nixu ga ṯacü 
na ngupetüxü̃ ga Checharéawa 
 
11
  
1 Rü jema ngúexü̃gü ga 
Ngechuchu imugüxü̃ rü jema 
jaxõgüxü̃ ga Judéagugüxü̃, rü nüxü̃ 
nacuáchigagü na jema tama Judéugü 
PURACÜGÜ 10 
,  
11 
O Novo Testamento na língua ticuna do Brasil, 2da ed. ©2009, Liga Bíblica
321 
ixĩgüxü̃ rü ta najauxgüãxü̃ ga 
Tupanaãrü ore. 2 Notürü jexguma 
Jerucharéü̃wa nanguxgu ga Pedru, rü 
nhuxre ga Judéugü ga jaxõgüxü̃ rü 
Pedruxü̃ nixugüe. 3 Rü nhanagürügü: 
—¿Rü tü̱xcüü̃ natanüwa cuxũ i ngẽma 
tama Judéugü ixĩgüxü̃, rü namaã 
cuchibü? —nhanagürügü. 4 Rü Pedru 
meãma namaã nüxü̃ nixu ga guxü̃ma ga 
ṯacü na ngupetüxü̃, rü nhanagürü nüxü̃: 
5 —Chama rü Jopearü ĩãnewa chajexma, 
rü jexguma íchajumuxẽjane, rü 
chango̱xetü. Rü nüxü̃ chadau ga wüxi 
ga naxchápenüü̃rüü̃ ixĩxü̃ ga norü 
ãgümücüpe̱xewa ãcunüxü̃ ga 
írüc̱ẖüxüexü̃ nhu̱xmata chauxü̃tawa 
nguxü̃. 6 —Rü meãma nüxü̃ chadawenü 
na nüxü̃ chadauxü̃ca̱x na ṯacü jexmaxü̃ 
ga aixepewa. Rü nüxü̃ chadau ga 
naxü̃nagü ga ixãgümücüparaxü̃ rü 
naẽxü̃gü ga idüraexü̃, rü ãxtapegü rü 
werigü. Rü jema naxchápenüü̃wa 
najexma ta ga ṯacü ga tama ingṍxü̃, erü 
taxca̱x i jixema i Judéugü rü naxãũãchi. 
7 —Rü nüxü̃ chaxĩnü ta ga Tupanaga ga 
choxü̃ nhaxü̃: 
“¡Inachi! Pa Pedrux. ¡Rü ta ima̱x, rü 
nangõ̱x!” nhaxü̃. 8 —Notürü chama 
chanangãxü̃, rü nhacharügü: 
“Taxucürüwa nixĩ, Pa Corix, erü 
taguma chanangõ̱x i ṯacü i toxca̱x 
ãũãchixü̃”, nhacharügü. 9 —Rü jexguma 
wenaxãrü nhanagürü choxü̃ ga jema 
Tupanaga ga dauxü̃wa inaxũxü̃: 
“Ngẽma chama i Tupana chamexẽẽxü̃, 
rü tama name i ãũãchi nüxü̃ cuwogü”, 
nhanagürü. 10 —Rü tamaẽ̱xpü̱xcüna 
jemaãcü nangupetü, rü jexguma 
wenaxãrü dauxü̃ nac̱ẖüxnagü ga jema 
naxchápenüü̃ namaã ga guxü̃ma ga 
nawa jexmagüxü̃. 11 —Rü jexgumatama 
guma ĩ ga nawa chajexmanewa 
nangugü ga tamaẽ̱xpü̱x ga jatügü ga 
Checharéawa ne mugüxü̃ ga chauxca̱x 
daugüxü̃. 12 —Rü Tupanaãẽ i Üünexü̃ 
choxü̃ namu na tama chaxoegaãẽãcüma 
nawe charüxũxü̃ca̱x. Rü chamaã ta jéma 
naxĩ ga nhaã 6 ga jaxõgüxü̃. Rü 
napatawa tangugü ga guma jatü ga 
Cornériu, rü jexma tachocu. 13 —Rü 
tomaã nüxü̃ nixu ga nhuxãcü na 
napatawa nüxü̃ nadauxü̃ ga Tupanaãrü 
orearü ngeruü̃ ga dauxü̃cü̱̃ã̱x ga jexma 
chixü̃ ga nhaxü̃ nüxü̃: 
“¡Jopewa namugü i jatügü na naxca̱x 
jacagüxü̃ca̱x i Chimáũ i Pedrugu 
ãẽ́gaxü̃! 14 —Rü nüma tá cumaã nüxü̃ 
nixu na nhuxãcü tá cuma rü guxü̃ i 
cupatagugüxü̃maã penajaxuxü̃ i perü 
maxü̃ i taguma gúxü̃”, nhanagürü nüxü̃. 
15 —Rü jexguma ichanaxügügu ga na 
chidexaxü̃, rü nüxna nangu ga Tupanaãẽ 
i Üünexü̃, jexgumarüü̃ ga noxri tüxna 
nanguxgurüü̃. 16 —Rü jexguma ga 
chama rü nüxna chacua̱xãchi ga Cori ja 
Ngechuchuarü ore ga jexguma nhaxgu: 
“Rü aixcuma nixĩ ga Juã́ũ ga 
dexáwamare ínabaiü̃xẽẽãxü̃, notürü i 
pema rü Tupanaãẽ i Üünexü̃ tá pexna 
nangu”, nhaxgu. 17 —Rü pema nüxü̃ 
pecua̱x na nhuxãcü Tupana tüxna 
nanguxẽẽxü̃ ga Naãẽ i Üünexü̃ i jixema 
na Cori ja Ngechuchu ja Cristuaxü̃́ 
jaxõgüxü̃. Rü nhu̱xma na taxrüü̃ Tupana 
jema duü̃xü̃güna nanguxẽẽxü̃ ga Naãẽ i 
Üünexü̃, ¿rü nhuxũcürüwa i chama i 
nüxü̃ chaxoxü̃ na naga chaxĩnüxü̃ ja 
Tupana? —nhanagürü ga Pedru. 18 Rü 
jexguma jema orexü̃ naxĩnüẽgu ga jema 
jaxõgüxü̃ ga Jerucharéü̃cü̱̃ã̱x, rü 
PURACÜGÜ 11 
O Novo Testamento na língua ticuna do Brasil, 2da ed. ©2009, Liga Bíblica
322 
nachianegümare. Rü Tupanaxü̃ 
nicua̱xüü̃gü. Rü nhanagürügü: —Rü 
ngẽmawa nüxü̃ tacua̱x na Tupana tüxü̃ 
dexü̃ ja jíxema woo tama Judéugü 
ixĩgüxe. Rü ngẽxguma nüxü̃ tarüxoegu i 
tümaãrü chixexü̃ rü Tupanaca̱x 
tadaugügu, rü nüma tüxna nanaxã i 
maxü̃ i taguma gúxü̃ —nhanagürügü. 
 
Jaxõgüxü̃ ga Ãtioquíawa 
jexmagüxü̃chiga 
19 Rü jexguma Estéwãũxü̃ 
jama̱xgüguwena, rü norü uwanügü 
poraãcü nawe ningẽxü̃tanü ga jema 
jaxõgüxü̃. Rü jemaca̱x nügü nawoone. 
Rü Peníchiawa, rü Chiprewa rü 
Ãtioquíawa nabuxmü. Rü jéma nüxü̃ 
nixugüe ga ore ga mexü̃ ga 
Ngechuchuchiga. Notürü 
Judéugümaãxĩcatama nüxü̃ nixugüe ga 
jema ore rü tama ga togümaã. 20 Notürü 
jéma Ãtioquíawa nangugü ta ga nhuxre 
ga togü ga jaxõgüxü̃ ga Chíperecü̱̃ã̱x, rü 
Chirenecü̱̃ã̱x. Rü nümagü rü jema tama 
Judéugü ixĩgüxü̃maã rü ta nüxü̃ nixugüe 
ga ore i mexü̃ i Cori ja Ngechuchuchiga. 
21 Rü Tupana nüxü̃ narüngü̃xẽẽ, rü 
nanaporaexẽẽ. Rü jemaca̱x muxü̃ma ga 
jema duü̃xü̃gü rü nüxü̃ narüxoe ga 
nuxcümaxü̃xü̃ ga nacümagü, rü Cori ja 
Ngechuchuaxü̃́ najaxõgü. 22 Rü jexguma 
jemaxü̃ nacuáchigagügu ga jema 
jaxõgüxü̃ ga Jerucharéü̃wa jexmagüxü̃, 
rü Ãtioquíawa nanamugü ga Barnabé. 
23 Rü jexguma jéma nanguxgu ga 
Barnabé, rü nüxü̃ nadau ga nhuxãcü 
Tupana nüxü̃ na rüngü̃xẽẽxü̃ ga jema 
jaxõgüxü̃ ga Ãtioquíacü̱̃ã̱x, rü poraãcü 
namaã nataãẽ. Rü najaxucu̱xẽgü ga 
guxü̃ma na meãma Cori ja 
Ngechuchuwe naxĩãmaxü̃ca̱x, rü taguma 
nüxü̃ naxoexü̃ca̱x. 24 Jerü nüma ga 
Barnabé rü wüxi ga jatü ga mecü nixĩ. 
Rü aixcuma Tupanaãẽ i Üünexü̃ rü 
nawa najexma, rü napora ga norü õwa. 
Rü jemaca̱x muxũchixü̃ma ga duü̃xü̃gü 
rü Cori ja Ngechuchuca̱x naxĩ rü nüxü̃́ 
najaxõgü. 25 Rü jemawena ga Barnabé rü 
Tarsuwa naxũ na Chauruca̱x 
jadauxü̃ca̱x. 26 Rü jexguma nüxü̃ 
ijangaxgu, rü Ãtioquíawa nanaga. Rü 
wüxi ga taunecü wüxiwa jéma 
najexmagü namaã ga jema jaxõgüxü̃. Rü 
nanangúexẽẽ ga muxũchixü̃ma ga 
duü̃xü̃gü. Rü Ãtioquíawa nixĩ ga 
inaxügüxü̃ ga duü̃xü̃gü na 
Cristutanüxü̃maã na naxugüãxü̃ ga jema 
jaxõgüxü̃. 27 Rü jexgumaü̃cüü 
Jerucharéü̃wa ne naxĩ ga nhuxre ga 
Tupanaãrü orearü uruü̃gü rü 
Ãtioquíawa naxĩ. 28 Rü natanüwa 
najexma ga wüxi ga orearü uruü̃ ga 
Ágabu ga naẽ́ga. Rü nanangutaque̱xexẽẽ 
ga jema jaxõgüxü̃ ga Ãtioquíawa 
jexmagüxü̃. Rü jema ngutaque̱xewa rü 
inachi ga Agabu rü Tupanaãẽ i Üünexü̃ 
nanamu ga na jadexaxü̃, rü nhanagürü: 
—Wüxi i taija i taxü̃ tá ínangu i guxü̃ i 
nhaã nachiü̃ãnewa —nhanagürü. Rü 
aixcuma ínangu ga jema taija ga 
jexguma Cráudiu ãẽ̱xgacü ixĩxgu. 29 Rü 
jexguma ga jema jaxõgüxü̃ ga 
Ãtioquíawa jexmagüxü̃, rü marü wüxigu 
nagu narüxĩnüẽ na jéma ngĩxü̃ 
namugüxü̃ca̱x ga dĩẽru na nüxü̃ 
nangü̃xẽẽgüxü̃ca̱x ga jema jaxõgüxü̃ ga 
Judéaanegu ãchiü̃güxü̃. Rü wüxichigü 
ngĩxü̃ inaxã ga dĩẽru jexgumarüü̃ ga 
nhuxre ga nüxü̃́ jexmacü. 30 Rü jemaãcü 
nanaxügü, rü Barnabé rü Chaurumaã 
PURACÜGÜ 11 
O Novo Testamento na língua ticuna do Brasil, 2da ed. ©2009, Liga Bíblica
323 
jéma ngĩxü̃ namugü ga jema dĩẽru 
naxca̱x ga jema jaxõgüxü̃ãrü ãẽ̱xgacügü 
ga Judéaanewa jexmagüxü̃. 
 
Ãẽ̱xgacü ga Erudi rü Tiaguxü̃ nima̱x 
rü Pedruxü̃ napocu 
 
12
  
1 Rü jexgumaü̃cüü inanaxügü ga 
ãẽ̱xgacü ga Erudi ga na 
ínajauxü̃ãxü̃ ga nhuxre ga jaxõgüxü̃ ga 
Jerucharéü̃cü̱̃ã̱x na napocuexü̃ca̱x. 2 Rü 
norü churaragüxü̃ namu na taramaã 
Tiagu ga Juã́ũẽneẽxü̃ jama̱xgüxü̃ca̱x. 
3 Rü jexguma nüxü̃ nada̱xgu ga Erudi ga 
norü me na jiĩxü̃ ga Judéugü ga jema na 
naxüxü̃, rü norü churaragüxü̃ namu na 
Pedruxü̃ rü ta jajauxgüxü̃ca̱x. Rü jema 
nangupetü ga Judéugüarü peta ga 
Üpetüchigagu ga jexguma põũ ga 
ngearü puxẽẽruü̃ã́xü̃ nangõ̱xgügu. 4 Rü 
jexguma Pedruxü̃ jajauxgügu, rü 
pocupataü̃gu najata̱xcuchi. Rü 
nhu̱xmachi ga Erudi rü nanamu ga 
ãgümücütücumü ga norü churaragü na 
nüxna nadaugüxü̃ca̱x. Rü 
wüxitücumüwachigü rü najexma ga 
ãgümücü ga churaragü. Rü jemaãcü 
nanaxü ga Erudi, jerü nagu narüxĩnü ga 
jema petawena guxü̃ ga 
duü̃xü̃güpe̱xewa na nagaãxü̃ca̱x na 
jama̱xgüãxü̃ca̱x. 5 Rü jemaãcü ga Pedru 
rü pocupataü̃wa najexma rü churaragü 
rü meãma nüxna nadaugü. Notürü ga 
jema jaxõgüxü̃ ga Jerucharéü̃cü̱̃ã̱x rü 
poraãcü najumuxẽgü, rü Tupanana 
naxca̱x nacagü. 
 
Tupana rü Pedruxü̃ ínanguxuchixẽẽ 
ga pocupataü̃wa 
6 Rü jematama ga chütaxü̃gu naxü̃pa 
ga jema ngunexü̃ ga Erudi 
duü̃xü̃güpe̱xewa nagaxchaü̃xü̃, rü taxre 
ga churaragüarü ngãxü̃wa nape ga 
Pedru. Rü taxre ga curẽtimaã 
nina̱ĩ̱xgüchacüü. Rü togü ga churaragü 
ga dauxü̃taexü̃ nüxna nadaugü ga 
pocupataü̃ãrü ĩã̱x. 7 Rü ngürüãchi jema 
pocupataü̃wa nango̱x ga wüxi ga orearü 
ngeruü̃ ga dauxü̃cü̱̃ã̱x ga Coriarü. Rü 
poraãcü nangóone ga guma 
pocupataü̃wa. Rü jema orearü ngeruü̃ 
Pedruxü̃ nacu̱xagü, rü nanaḇaixãchixẽẽ. 
Rü nhanagürü: —¡Paxama írüda! 
—nhanagürü. Rü jexgumatama íniwẽgü 
ga guma curẽti ga Pedru namaã 
ina̱ĩ̱xgüchacüücü. 8 Rü Pedruxü̃ 
nhanagürü ga jema orearü ngeruü̃: 
—¡Rü icu̱xcuchichiru rü nacuaixcu i 
curü chapatu! —nhanagürü. Rü jemaãcü 
nanaxü ga Pedru. Rü nhanagürü ta: 
—¡Rü icu̱xcuchi i curü dejuxü̃chiru, rü 
chawe rüxũ! —nhanagürü. 9 Rü nawe 
narüxũ ga Pedru. Rü tama nüxü̃ nacua̱x 
ga aixcuma na jiĩxü̃ ga jema orearü 
ngeruü̃ namaã üxü̃. Rü naxca̱x rü 
nango̱xetümare. 10 Rü nüxü̃ nachopetü 
ga nüxĩraü̃xü̃ ga dauxü̃taexü̃, rü 
nhu̱xmachi ga jema to ga dauxü̃taexü̃. 
Rü jexguma nawa nangugügu ga jema 
ĩã̱x ga feromena̱xãnaxca̱x ga 
ĩãnemaü̃waama üxü̃, rü nüẽchama 
niwãxna. Rü ínachoxü̃. Rü jexguma 
marü wüxi ga ĩãnemaü̃ inaxĩxgu, rü 
nüxna inajarütaxu ga jema orearü 
ngeruü̃. 11 Rü jexguma nüxü̃ nicua̱xãchi 
ga Pedru, rü nügümaã nhanagürü: 
—Nhu̱xma waxi i nüxü̃ chacuáxü̃ na 
aixcuma Cori ja Tupana núma namuxü̃ i 
norü orearü ngeruü̃ na Erudime̱xẽwa 
choxü̃ napuxü̃, rü nawa choxü̃ 
ínanguxuchixẽẽxü̃ i guxü̃ma i ngẽma 
PURACÜGÜ 11 
,  
12 
O Novo Testamento na língua ticuna do Brasil, 2da ed. ©2009, Liga Bíblica
324 
chamaã naxügüchaü̃xü̃ i ngẽma 
Judéugü i tama jaxõgüxü̃ —nhanagürü. 
12 Rü jexguma jemaxü̃ jacua̱xãchigu ga 
Pedru, rü ngĩpatawa naxũ ga wüxi ga 
ngecü ga Maríagu ãẽ́gacü. Rü ngĩma 
ijixĩ ga Juã́ũ Marcu naẽ. Rü jéma 
nangutaque̱xegü ga muxü̃ma ga 
duü̃xü̃gü ga jéma jumuxẽgüxü̃. 13 Rü 
ĩã̱xtüarü poxeguxü̃ãrü ĩã̱xwa, rü: —Tu 
tu tu —nhanagürü ga Pedru. Rü wüxi ga 
pacü ga Rode ga ngĩẽ́ga íijadau. 14 Rü 
jexguma nagawa nüxü̃ nacua̱xgu ga na 
Pedru jiĩxü̃, rü ngĩrü taãẽmaã rü 
íijanhamare na nüxü̃ janaxuxü̃ ga na 
Pedru jiĩxü̃ ga ĩã̱xtüarü ĩã̱xgu chicü. Rü 
tama ijawãxna ga ĩã̱x. 15 Rü jema 
jexmagüxü̃ rü: —Cungẽãẽmare 
—nhanagürügü ngĩxü̃. Notürü ngĩma rü: 
—Aixcuma nixĩ —ngĩgürügü. Rü 
jexguma nhanagürügü: —Maneca tama 
nüma nixĩ. Rü norü daruü̃ i 
dauxü̃cü̱̃ã̱xmare nixĩ —nhanagürügü. 
16 Notürü ga Pedru rü joxni ĩã̱xwa: —Tu 
tu tu —nhanagürüama. Rü jexguma 
naxca̱x jawãxnaãgu rü nüxü̃ nadaugügu 
ga Pedru na jiĩxü̃, rü naḇaixãchiãẽgü. 
17 Notürü nüma naxunagüme̱xẽ, rü 
naxme̱xmaã najanachianexẽẽgü. Rü 
namaã nüxü̃ nixu na nhuxãcü Cori 
ínanguxuchixẽẽxü̃ ga pocupataü̃wa. Rü 
nhanagürü ta: —¡Tiagumaã rü ngẽma 
togü i jaxõgüxü̃maã nüxü̃ peixu i ngẽma 
ore! —nhanagürü. Rü jexguma 
inaxũãchi, rü toxnamana naxũ. 18 Rü 
jexguma jangunegu, rü jema churaragü 
ga pocupataü̃wa dauxü̃taegüxü̃ rü 
poraãcü nanaxi̱xãchiãẽgü jerü tama 
nüxü̃ nacua̱xgü ga ṯacü na ngupetüxü̃ 
namaã ga Pedru. 19 Rü jemaca̱x ga Erudi 
rü jema churaragüxü̃ namu na Pedruca̱x 
jadaugüxü̃ca̱x. Rü jexguma taxuxü̃ü̃ma 
ijangaugügu, rü Erudi rü jema 
churaragügutama nananguxẽẽ na 
najuexü̃ca̱x. Rü jemawena ga Erudi rü 
ínaxũxũ ga Judéaanewa, rü 
Checharéagu najaxãchiü̃. 
 
Naju ga Erudi 
20 Rü Erudi rü namaã nanu ga 
Tirucü̱̃ã̱xgü rü Sidã́ũcü̱̃ã̱xgü. Notürü ga 
jema Tirucü̱̃ã̱xgü rü Sidã́ũcü̱̃ã̱xgü rü 
naxca̱x nadaugü na nhuxãcü Erudixü̃ 
nangüxmüxẽẽgüxü̃, jerü 
Erudichiü̃ãnewa nixĩ ga najauxgüãxü̃ ga 
nabü. Rü jemaca̱x wüxi ga Erudiarü 
duü̃xü̃ ga ãẽ̱xgacü ga Bratumaã 
naxãmücügü na nüxü̃ nangü̃xẽẽxü̃ca̱x na 
Erudimaã jadexagüxü̃ca̱x. 21 Rü Erudi rü 
namaã inaxuneta ga wüxi ga ngunexü̃ 
na namaã jadexaxü̃ca̱x. Rü jexguma 
jema ngunexü̃ ga nagu inaxunetaxü̃wa 
nanguxgu, rü jema Tirucü̱̃ã̱x rü 
Sidã́ũcü̱̃ã̱x rü Erudixü̃tawa nangugü. Rü 
nicu̱xcuchi ga Erudi ga norü 
ãẽ̱xgacüchiru, rü norü tochicaxü̃wa 
narüto, rü duü̃xü̃gümaã nüxü̃ nixu ga 
norü ore. 22 Rü jexguma ga guxü̃ma ga 
jema duü̃xü̃gü rü tagaãcü nhanagürügü: 
—Nhaã ãẽ̱xgacü rü tama duü̃xü̃ãrü 
dexarüü̃ nixĩ i norü dexa, notürü nhama 
Tupanaãrü dexarüü̃ nixĩ 
—nhanagürügü. 23 Rü Erudi rü jema 
duü̃xü̃güarü oremaã nataãẽ, rü tama 
Tupanaxü̃ nicua̱xüü̃chaü̃ ga nhuxãcü 
Tupana nüxü̃ narüngü̃xẽẽxü̃. Rü 
jemaca̱x wüxi ga Tupanaãrü orearü 
ngeruü̃ ga dauxü̃cü̱̃ã̱x rü jexgumatama 
Erudixü̃ niḏaawexẽẽ. Rü õxmigü 
nanangõ̱x, rü jemamaã naju. 24 Notürü 
jema jaxõgüxü̃ rü jexeraãcü guxü̃wama 
PURACÜGÜ 12 
O Novo Testamento na língua ticuna do Brasil, 2da ed. ©2009, Liga Bíblica
325 
nüxü̃ nixugüe ga Cori ga Tupanaãrü ore. 
Rü muxũchixü̃ ga duü̃xü̃gü nüxü̃́ 
najaxõgü. 25 Rü jexguma marü 
janguxẽẽãgu ga norü puracü ga Chauru 
rü Barnabé, rü ínachoxü̃ ga 
Jerucharéü̃wa, rü wenaxãrü Ãtioquíaca̱x 
nawoegu. Rü najagagü ga Juã́ũ ga 
Marcugu ãégaxü̃. 
 
Barnabé rü Chauru rü inanaxügüe 
ga to ga nachiü̃ãnewa na 
nangegüãxü̃ ga Tupanaãrü ore 
 
13
  
1 Rü jema jaxõgüxü̃ ga 
Ãtioquíawa jexmagüxü̃tanüwa 
rü najexma ga nhuxre ga jatügü ga 
Tupanaãrü orearü uruü̃gü, rü nhuxre ga 
jatügü ga Tupanaãrü orewa 
ngu̱xẽẽtaegüxü̃. Rü jematanüwa najexma 
ga Barnabé, rü Chimáũ ga Waxwegu 
ãẽ́gaxü̃, rü Rúchiu ga Chirenecü̱̃ã̱x, rü 
Manaẽ́ ga wüxigu ãẽ̱xgacü ga Erudimaã 
jaexü̃, rü Chauru. 2 Rü wüxi ga ngunexü̃ 
ga jexguma Corica̱x ínangutaque̱xegügu 
rü tama nachibüeãcüma 
ínajumuxẽgügujane, rü Tupanaãẽ i 
Üünexü̃ rü nhanagürü nüxü̃: —¡Choxna 
penamugü i Chauru rü Barnabé na 
naxügüãxü̃ca̱x i ngẽma puracü i chama 
nawa chanamugüchaü̃xü̃! —nhanagürü. 
3 Rü jexguma nüxü̃ nachauegu ga tama 
nachibüeãcüma na najumuxẽgüxü̃, rü 
Chauru rü Barnabéétügu naxüme̱xgü ga 
jema jaxõgüxü̃, rü nhu̱xmachi 
inanamuãchitanü na naxügüãxü̃ca̱x ga 
Tupanaãrü puracü. 
 
Chiprewa naxĩ ga 
 
Barnabé rü Chauru 
4-5 Rü Tupanaãẽ i Üünexü̃ rü 
inanamuãchitanü ga Barnabé rü Chauru. 
Rü ĩãne ga Cheúchiawa naxĩ, rü 
gumaãrü türewa inaxĩãchi, rü Chipre ga 
capaxũwa naxĩ. Rü Juã́ũ Marcu nawe 
narüxũ na nüxü̃ nangü̃xẽẽxü̃ca̱x. Rü 
jexguma Charamína ga ĩãneãrü türewa 
nangugügu, rü inanaxügüe ga nüxü̃ na 
jaxugüxü̃ ga Tupanaãrü ore ga 
Judéugüarü ngutaque̱xepataü̃güwa. 6 Rü 
guxü̃gu nixĩãgütanü ga jema capaxũwa 
nhu̱xmata Pafu ga ĩãnewa nangugü. Rü 
jéma namaã inajarüxĩ ga wüxi ga Judéu 
ga juüxü̃ ga Barechúgu ãẽ́gaxü̃. Rü 
nüma rü wüxi ga idorata̱xáxü̃ nixĩ jerü 
nügü jaxuxgu rü aixcuma Tupanaãrü 
orearü uruü̃ nixĩ. 7 Rü najexma ga jema 
capaxũãrü ãẽ̱xgacü ga Chérquiu ga 
Paurugu ãẽ́gaxü̃. Rü nüma nixĩ ga wüxi 
ga jatü ga meã naãẽxü̃ cuácü. Rü jema 
juüxü̃ rü guma ãẽ̱xgacüarü ngü̃xẽẽruü̃ 
nixĩ. Rü nüma ga ãẽ̱xgacü rü norü 
duü̃xü̃güxü̃ namu na Chauru rü 
Barnabéca̱x jacagüxü̃ca̱x, jerü nüxü̃ 
naxĩnüchaü̃ ga Tupanaãrü ore. 8 Notürü 
jema juüxü̃ ga Gregugawa Erimíniũgu 
ãẽ́gaxü̃, rü Chauru rü Barnabéna 
najanuxü̃ na Tupanaãrü orexü̃ jaxugüxü̃. 
Jerü tama nanaxwa̱xe na jaxõõxü̃ ga 
guma ãẽ̱xgacü. 9-10 Notürü ga Chauru ga 
Paurugu ta ãẽ́gaxü̃, rü aixcuma 
Tupanaãẽ i Üünexü̃ nawa najexma. Rü 
nüma ga Pauru rü meãma nüxü̃ 
nadawenü ga jema juüxü̃, rü nhanagürü 
nüxü̃: —Pa Idorata̱xáxü̃ Pa Ṉg̱oxo 
Nanex, cuma rü chixexü̃xicatama 
cuxüxchaü̃, rü nachi cuxai i guxü̃ma i 
mexü̃. ¿Nhuxgura tá ta i nüxü̃ curüxoxü̃ 
na ícujatóxẽẽxü̃ i Cori ja Tupanaãrü ore 
i aixcuma ixĩxü̃? 11 —Nhu̱xmatátama 
cuxü̃ napocu ja Cori ja Tupana. Rü tá 
cungexetü, rü nhuxre i ngunexü̃gu rü 
PURACÜGÜ 12 
,  
13 
O Novo Testamento na língua ticuna do Brasil, 2da ed. ©2009, Liga Bíblica
326 
tãũxü̃táma nüxü̃ cudau ja üa̱xcü 
—nhanagürü. Rü jexgumatama naxca̱x 
naxẽãnexü̃chi ga jema juüxü̃, rü 
naxme̱xmaã nadaugü na texé naxme̱xgu 
jajauxãchixü̃ca̱x rü namaã ítixũxü̃ca̱x. 
12 Rü jexguma jemaxü̃ nada̱xgu ga jema 
capaxũãrü ãẽ̱xgacü rü najaxõ ga 
Tupanaãrü ore, jerü namaã 
naḇaixãchiãẽ ga jema Pauru rü Barnabé 
nüxü̃ ngu̱xẽẽxü̃ ga Cori ja Tupanachiga. 
 
Pauru rü Barnabé rü 
Pichíriaanewa jexmane ga ĩãne ga 
Ãtioquíawa nangugü 
13 Rü Pafuwa inaxĩãchi ga Pauru 
namücügümaã rü nixãü̃ ga taxtü ga 
taxü̃wa. Rü Perpe ga ĩãnewa nangugü 
ga Pãfíriaanewa. Notürü jéma nüxna 
naxo ga Juã́ũ Marcu, rü Jerucharéü̃ca̱x 
nataegu. 14 Rü Perpewa inaxĩãchi ga 
Pauru rü Barnabé rü ĩãne ga Ãtioquíawa 
nangugü ga Pichíriaanewa. Rü jéma rü 
ngü̃xchigaarü ngunexü̃gu rü 
Judéugüarü ngutaque̱xepataü̃gu 
nachocu, rü jéma narütogü natanüwa ga 
jema íngutaque̱xegüxü̃. 15 Rü jema 
ngutaque̱xewa rü nüxü̃ nadaumatügü ga 
Tupanaãrü mugü ga Muĩsé ümatüxü̃ rü 
jema ore ga Tupanaãrü orearü uruü̃gü 
ümatüxü̃. Rü jemawena, rü guma 
ngutaque̱xepataü̃ãrü ãẽ̱xgacügü, rü 
Barnabé rü Pauruna nacagü, rü 
nhanagürügü: —Pa Toeneẽgüx, 
ngẽxguma pexü̃́ nangẽxmagu i perü ore 
i taãẽxẽẽruü̃ i toxca̱x rü marü name i 
nhu̱xma tomaã nüxü̃ peixu 
—nhanagürügü. 16 Rü jexguma inachi ga 
Pauru, rü naxunagüme̱xẽ na 
ijanachianexü̃ca̱x ga duü̃xü̃gü. Rü 
jexguma duü̃xü̃gümaã nidexa, rü 
nhanagürü: —Pa Duü̃xü̃gü Pa 
Chautanüxü̃güx rü Guxãma i Pema i To 
i Nachiü̃ãnecü̱̃ã̱x Ixĩgüxex ja Tupanaxü̃ 
Ngechaü̃güxe, rü ¡iperüxĩnüẽ! 17 —Jima 
tórü Tupana i jixema i Judéugü, rü tüxü̃ 
nidexechi ga nuxcümaxü̃güxe ga tórü 
o̱xigü na tüxü̃ nangü̃xẽẽxü̃ca̱x. Rü 
poraãcü tüxü̃ nimuxẽẽ ga jexguma woo 
to ga nachiü̃ãne ga Ejituanewa 
tajexmagügu. Rü jemaãcü wüxi ga taxü̃ 
ga nachiü̃ãne tüxü̃ nixĩgüxẽẽ. Rü 
nhu̱xmachi jemawena, rü norü poramaã 
tüxü̃ ínagaxü̃ ga jema naãnewa. 18 —Rü 
dauxchitawa ga ngextá taxúema 
íxãpataxü̃wa tüxü̃ nagagü. Rü jéma 40 
ga taunecü Tupana jaxna tümamaã 
naxĩnü ga guxema tórü o̱xigü. 19 —Rü 
Tupana nanadai ga jema 7 ga 
ãẽ̱xgacügü ga Canaã́ãnecü̱̃ã̱xgü guxü̃ma 
ga norü duü̃xü̃gümaãchigü. Rü jemaãcü 
nanaxü na tórü o̱xigüna naxããxü̃ca̱x ga 
jema naãne na tümaãrügüxü̃chi 
jiĩxü̃ca̱x. 20 —Rü 450 ga taunecü rü 
jemaãcü tüxü̃ narüngü̃xẽẽ. Rü 
jemawena rü tüxna nanamu ga togü ga 
ãẽ̱xgacügü ga daruü̃gü nhu̱xmata 
Tupanaãrü orearü uruü̃ ga Chamuẽ́ũ 
ingucuchi̱x. 21 —Rü jexguma ga 
duü̃xü̃gü rü Tupanana naxca̱x nacagü ga 
wüxi ga ãẽ̱xgacü ga rei na namaã 
inacuáxü̃ca̱x. Rü Tupana rü nüxna 
nanamu ga Chaú ga Chiche nane ga 
Bejamítaa ixĩcü. Rü nüma nüxna nadau 
ga duü̃xü̃gü ga 40 ga taunecügu. 22 Rü 
jemawena ga Tupana rü ínanata̱xüchi 
ga Chaú, rü Dawíxü̃ naxuneta na guma 
norü rei jiĩxü̃ca̱x. Rü Dawíxü̃ nixuchiga 
ga Tupana, rü nhanagürü: 
“Nüxü̃ chadau rü Dawí ja Jesí nane 
rü wüxi ja jatü ja poraãcü 
PURACÜGÜ 13 
O Novo Testamento na língua ticuna do Brasil, 2da ed. ©2009, Liga Bíblica
327 
choxü̃́ ngúchaü̃cü nixĩ. Rü 
nüma tá nanaxü i guxü̃ma i 
ngẽma chama chanaxwa̱xexü̃”, 
nhanagürü ga Tupana. 23 Rü nuxcüma 
ga Tupana rü marü inaxuneta rü wüxi i 
Dawítaa tá nixĩ i Cristu ixĩxü̃, rü tá 
nanamaxẽxẽẽ i Judéugü. Rü Ngechuchu 
nixĩ ga guma maxẽxẽẽruü̃ ga tórü 
o̱xigümaã nüxü̃ jaxucü ga Tupana. 
24 Notürü naxü̃pa ga Ngechuchu na 
ínguxü̃, rü Juã́ũ ga baiü̃xẽẽruü̃ rü 
guxü̃ma ga Judéugümaã nüxü̃ nixuchiga 
ga ore i mexü̃ rü nhanagürü: 
“Rü name nixĩ i nüxü̃ perüxoe i 
pecüma i chixexü̃, rü Tupanaca̱x 
pedaugü, rü ípebaiü̃”, nhanagürü. 25 Rü 
jexguma marü jangaicaxgu ga tá na 
najuxü̃ ga Juã́ũ, rü nhanagürü: 
“Rü tama chama nixĩ i ngẽma pema 
nagu perüxĩnüẽxü̃ i Cristu chiĩxü̃. 
Notürü chaweama ne naxũ i nüma ja 
aixcuma Cristu ixĩcü. Rü chama rü 
nape̱xewa taxuwama chame, rü bai i 
norü chapatucunüãrü wẽgüwaxüra 
chame erü nüma rü wüxi i ãẽ̱xgacü i 
tacüxü̃chima nixĩ”, nhanagürü ga Juã́ũ. 
26 Rü nhanagürü ga Pauru, —Pa 
Chautanüxü̃gü i Abrã́ũtaagüx, rü 
Guxãma i Pema i To i Nachiü̃ãnecü̱̃ã̱x i 
Tupanaxü̃ Ngechaü̃güxex, rü pexca̱x 
nixĩ i nhaã ore i tüxü̃ maxẽxẽẽxü̃. 
27 —Rü aixcuma jema 
Jerucharéü̃cü̱̃ã̱xgü ga duü̃xü̃gü rü jema 
norü ãẽ̱xgacügü rü tama nüxü̃ 
nacua̱xgü ga Tupana Nane na jiĩxü̃ ga 
Ngechuchu. Rü tama meã nüxü̃ 
nacua̱xgü ga ṯacüchiga na jiĩxü̃ ga jema 
ore ga nuxcümaxü̃güxü̃ ga Tupanaãrü 
orearü uruü̃gü ümatüxü̃ i nhu̱xma perü 
ngutaque̱xepataü̃wa nüxü̃ 
pedaumatügüxü̃ i wüxichigü i 
ngü̃xchigaarü ngunexü̃gu. Rü jemaãcü 
nümagütama ga jema duü̃xü̃gü ga 
Ngechuchuxü̃ ima̱xgüxü̃ rü jexguma 
jama̱xgüãgu rü najanguxẽẽ ga jema ore 
ga nuxcüma ümatüxü̃. 28 —Rü woo 
taxuü̃ma ga ṯacü ga chixexü̃ nawa 
inajangaugü na najuxẽẽãxü̃ca̱x, notürü 
Piratuna naxca̱x nacagü na jamáãxü̃ca̱x. 
29 —Rü ningu ga guxü̃ma ga jema ore 
ga Tupanaãrü orearü uruü̃gü ümatüxü̃ 
ga Ngechuchuchiga ga nhuxãcü tá na 
najuxü̃. Rü jemawena rü nanajauxgü ga 
naxü̃ne ga curuchawa, rü wüxi ga 
naxmaxü̃gu najanaxücuchigü. 
30 —Notürü ga Tupana rü wena 
nanamaxẽẽ ga woo marü na najuxü̃. 
31 —Rü nüma ga Ngechuchu rü 
muxü̃ma ga ngunexü̃ naxca̱x nango̱x ga 
jema duü̃xü̃gü ga nawe rüxĩxü̃ ga 
jexguma Gariréaanewa ne naxũxgu rü 
Jerucharéü̃wa naxũxgu. Rü ngẽma 
duü̃xü̃gü nixĩ i nhu̱xma i guxü̃ i 
duü̃xü̃gümaã nüxü̃ ixugüxü̃ i nachiga. 
32-33 Rü ngẽmaãcü i toma rü núma 
tangugü na pemaã nüxü̃ tixuxü̃ca̱x i 
ngẽma ore i aixcuma mexü̃. Rü dücax, 
rü jema uneta ga nuxcümaxü̃güxü̃ ga 
tórü o̱xigümaã nüxü̃ jaxuxü̃ ga Tupana, 
rü taxca̱x najanguxẽẽ ga jexguma 
Ngechuchuxü̃ wena namaxẽẽgu. Rü 
wijaegüpanewa i norü taxre i 
capíturuwa rü ngẽmachiga nüxü̃ nixu i 
ngẽxguma: 
“Cuma nixĩ i Chaune, rü chama nixĩ i 
Cunatü chiĩxü̃”, nhaxgu. 34 —Rü Tupana 
rü nuxcüma rü marü nüxü̃ nixu ga wena 
tá na namaxẽẽãxü̃ ga Ngechuchu na 
tama jajixixü̃ca̱x ga naxü̃ne. Rü norü 
orewa rü nhanagürü: 
PURACÜGÜ 13 
O Novo Testamento na língua ticuna do Brasil, 2da ed. ©2009, Liga Bíblica
328 
“Rü chama tá pexca̱x chajanguxẽẽ 
ga jema unetagü i üünegüxü̃ i 
aixcuma ixĩgüxü̃ ga nuxcüma 
Dawímaã nüxü̃ chixuxü̃”, 
nhanagürü. 35 —Rü ngẽmaca̱x toxnamana 
i Tupanaãrü orewa rü nhanagürü ta: 
“Tama cunaxwa̱xe na jajixixü̃ i 
naxü̃ne ja Cune ja üünecü,” 
nhanagürü. 36 —Rü jexguma namaxü̃gu 
ga Dawí, rü nüxü̃ narüngü̃xẽẽ ga norü 
duü̃xü̃gü, jexgumarüü̃ ga nhuxãcü 
Tupana namuxü̃. Notürü nhu̱xmachi 
naju, rü nanatü rü naẽxü̃tagu nata̱x ga 
naxü̃ne, rü nijixi. 37 —Notürü guma 
Tupana wena namaxẽẽcü ga Ngechuchu 
rü tama nijixi ga naxü̃ne. 38 —Rü 
nhu̱xmax, Pa Chaueneẽgüx, rü 
chanaxwa̱xe i nüxü̃ pecua̱x rü jimatama 
Ngechuchugagu Tupana tüxü̃́ nüxü̃ 
nangechaü̃ i tórü pecadugü 
ngẽxgumarüü̃ i pemaã nüxü̃ tixuxü̃rüü̃. 
39 —Rü nhu̱xma ja guxãma ja jíxema 
nüxü̃́ jaxõgüxe, rü Ngechuchugagu 
Tupana tüxü̃́ nüxü̃ nangechaü̃ i guxü̃ma 
ga jema pecadugü ga noxri taxucürüwa 
tüxü̃́ nüxü̃ nangechaü̃xü̃ ga jexguma 
nagu taxĩxgu ga jema mugü ga Muĩsé 
ümatüxü̃. 40 —Rü pexuãẽgü na tama 
pegu nanguxü̃ca̱x i ngẽma pocu i 
Tupanaãrü orearü uruü̃gü nüxü̃ 
ixuchigaxü̃ ga jexguma nhagügu: 
  41 “Rü dücax, Pa Duü̃xü̃gü i Tupanaãrü 
Orexü̃ Cugüexü̃x, rü tá 
peḇaixãchie rü tá pejue erü 
pema pemaxẽjane rü tá chanaxü 
i ṯacü i taxü̃. Rü pema rü 
tãũxü̃táma pejaxõgü i woo texé 
pemaã nüxü̃ ixuxgu”, 
nhanagürü. Rü jexma najacua̱xẽẽ ga 
Pauru ga norü ore. 42 Rü jexguma guma 
ngutaque̱xepataü̃wa ínachoxü̃gu ga 
Pauru rü namücügü, rü jema duü̃xü̃gü 
ga tama Judéugü ixĩgüxü̃ rü nüxü̃ 
naca̱a̱xü̃gü na to ga ngü̃xchigaarü 
ngunexü̃gu rü wenaxãrü jematama 
orexü̃ namaã jaxuxü̃ca̱x. 43 Rü jexguma 
marü nüxü̃ nachauegu ga na 
nangutaque̱xegüxü̃, rü Pauru rü 
Barnabéwe narüxĩ ga muxü̃ma ga 
Judéugü rü müxü̃ma ga togü ga 
duü̃xü̃gü ga tama Judéugü ixĩgüxü̃ 
notürü Judéugürüü̃ jaxõgüxü̃. Rü Pauru 
rü Barnabé rü namaã nidexagü rü 
najaxucu̱xẽgü na guxü̃guma nagu 
naxĩnüẽẽchaxü̃ca̱x ga nhuxãcü Tupana 
nüxü̃ ngechaü̃ãcüma na nadexü̃. 44 Rü 
jema to ga ngü̃xchigaarü ngunexü̃gu, rü 
wixgutaa̱x guxü̃ma ga jema ĩãnecü̱̃ã̱x 
nangutaque̱xegü na inaxĩnüẽxü̃ca̱x ga 
Tupanaãrü ore. 45 Notürü najexma ga 
nhuxre ga Judéugü ga tama 
ngutaque̱xegu chocuxü̃. Rü jexguma 
nüxü̃ nadaugügu ga na namuxũchixü̃ ga 
duü̃xü̃gü ga Pauruca̱x ngutaque̱xegüxü̃ 
rü poraãcü nixãũxãchie. Rü inanaxügüe 
ga na Pauruxü̃ nachoxü̃gagüxü̃ rü 
namaã naguxchigagüxü̃. 46 Notürü ga 
Pauru rü Barnabé rü tama 
namuü̃ẽãcüma jema Judéugüxü̃ 
nangãxü̃gü, rü nhanagürügü: —Tupana 
nanaxwa̱xe na pemaãxĩra nüxü̃ tixuxü̃ i 
norü ore. Notürü nhu̱xma na nüxü̃ 
pexoexü̃ i ngẽma ore rü tama na 
penajauxgüchaü̃xü̃ i maxü̃ i taguma 
gúxü̃, rü ngẽmaca̱x i nhu̱xmax i toma rü 
tá ngẽma tama Judéugü ixĩgüxü̃tanüwa 
taxĩ. 47 —Jerü jemaãcü toxü̃ namu ga 
Cori, rü nhanagürü: 
“Duü̃xü̃gü i tama Judéugü 
ixĩgüxü̃ãrü ngóonexẽẽruü̃ marü 
PURACÜGÜ 13 
O Novo Testamento na língua ticuna do Brasil, 2da ed. ©2009, Liga Bíblica
329 
cuxü̃ chixĩxẽẽ, na guxü̃wama i 
nhama i naãnewa 
cunangexü̃ca̱x i chorü ore i 
maxẽxẽẽruü̃”, 
nhanagürü. 48 Rü jexguma jema orexü̃ 
naxĩnüẽgu ga jema duü̃xü̃gü ga tama 
Judéugü ixĩgüxü̃, rü nataãẽgü rü 
nhanagürügü: —Rü namexẽchi nixĩ i 
nhaã Cori ja Tupanaãrü ore 
—nhanagürügü. Rü najaxõgü ga 
guxü̃ma ga jema duü̃xü̃gü ga Tupana 
marü nüxü̃ unetaxü̃ na najauxgüãxü̃ca̱x 
i maxü̃ i taguma gúxü̃. 49 Rü jemaãcü 
guxü̃wama ga jema naãnewa 
nanguchigü ga Cori ja Tupanaãrü ore. 
50 Notürü jema Judéugü ga tama 
Ngechuchuaxü̃́ jaxõgüchaü̃xü̃, rü 
chixexü̃maã najaxuxcu̱xẽgü ga nhuxre 
ga ngexü̃gü ga mexü̃gü ga Tupanaxü̃ 
ngechaü̃güxü̃ rü guma ĩãneãrü 
ãẽ̱xgacügü na Pauru rü Barnabéxü̃ 
ínawoxü̃xü̃ca̱x. Rü jemaca̱x ínanawoxü̃ 
ga jema naãnewa. 51 Rü jexguma ga 
Pauru rü Barnabé rü inapagücutü ga 
norü üxaxü̃cutü na jemawa nüxü̃ 
jacua̱xãchitanüxü̃ca̱x ga norü chixexü̃ 
ga jema ĩãnecü̱̃ã̱xgü ga duü̃xü̃gü. Rü 
nhu̱xmachi ga Pauru rü Barnabé rü ĩãne 
ga Icúniũwa naxĩ. 52 Notürü jema 
jaxõgüxü̃ ga guma ĩãne ga nawa 
ínachoxü̃newa jexmagüxü̃ rü poraãcü 
Tupanamaã nataãẽgü, rü Naãẽ i Üünexü̃ 
rü aixcuma nawa najexma. 
 
Pauru rü Barnabé rü ĩãne ga 
Icúniũwa najexmagü 
 
14
  
1 Rü Icúniũwa rü wüxigu 
Judéugüarü ngutaque̱xepataü̃gu 
nachocu ga Pauru rü Barnabé. Rü 
meãma nüxü̃ nixuchiga ga Tupanaãrü 
ore rü jemaãcü najaxõgü ga muxü̃ma ga 
duü̃xü̃gü ga Judéugü rü jema tama 
Judéugü ixĩgüxü̃ rü ta. 2 Notürü jema 
Judéugü ga tama Ngechuchuaxü̃́ 
jaxõgüxü̃, rü chixexü̃maã najaxucu̱xẽgü 
ga jema tama Judéugü ixĩgüxü̃ na jema 
jaxõgüxü̃chi naxaiexü̃ca̱x. 3 Rü jemaca̱x 
muxü̃ma ga ngunexü̃ jexma narücho ga 
Pauru rü Barnabé, rü tama 
namuü̃ẽãcüma nüxü̃ nixuchiga ga Cori ja 
Tupanaãrü ore. Rü jema duü̃xü̃gümaã 
nüxü̃ nixu na nhuxãcü Tupana poraãcü 
tüxü̃ nangechaü̃xü̃. Rü nüma ga Cori rü 
jema duü̃xü̃güxü̃ nüxü̃ nadauxẽẽ na 
namaã nataãẽxü̃ ga jema ore. Rü 
jemaca̱x Pauru rü Barnabéxü̃ 
narüngü̃xẽẽ na inawe̱xgüãxü̃ca̱x ga 
cua̱xruü̃gü rü na naxügüãxü̃ca̱x ga 
mexü̃gü ga Tupanaãrü poramaã 
naxügüxü̃. 4 Notürü ga guma ĩãnecü̱̃ã̱x ga 
duü̃xü̃gü rü nitoje. Rü nümaxü̃ rü jema 
Judéugüwaama naxügü rü togü rü Pauru 
rü Barnabéwaama naxügü. 5 Rü jexguma 
ga jema Judéugü, rü jema duü̃xü̃gü ga 
tama Judéugü ixĩgüxü̃, rü guma ĩãneãrü 
ãẽ̱xgacügümaã wüxigu nagu narüxĩnüẽ 
na Pauruxü̃ rü Barnabéxü̃ jajauxgüxü̃ na 
nutamaã ínamuxũchigüãxü̃ca̱x. 
6-7 Notürü jexguma nüxü̃ 
nacuáchigagügu ga Pauru rü Barnabé, rü 
nibuxmü. Rü Ricóniũãnewa jexmane ga 
ĩãnegü ga Rista rü Derbewa naxĩ. Rü 
guma ĩãnegüwa rü guxü̃ma ga jema 
naãnewa ipeagüxü̃ ga duü̃xü̃gümaã rü ta 
nüxü̃ nixuchigagü ga ore i mexü̃. 
 
Ristawa rü Pauruxü̃ 
ínamuxũchigü nutamaã 
8-9 Rü jéma Ristawa najexma ga wüxi 
ga jatü ga ínapogücutüxü̃ norü 
PURACÜGÜ 13 
,  
14 
O Novo Testamento na língua ticuna do Brasil, 2da ed. ©2009, Liga Bíblica
330 
bucümatama. Rü jéma narüto rü 
inarüxĩnü ga jema Pauru nüxü̃ ixuxü̃ ga 
ore. Rü Pauru rü meãma nüxü̃ 
nadawenü, rü nüxü̃ nadau ga na nüxü̃́ 
najexmaxü̃ ga norü õ na naxca̱x 
jataanexü̃ca̱x. 10 Rü jexguma ga Pauru 
rü tagaãcü nhanagürü nüxü̃: —¡Inachi, 
rü meãma ínangacutü! —nhanagürü. Rü 
jexguma inajuxnagü ga guma jatü, rü 
inanaxügü ga na ijaxũxü̃. 11 Rü jexguma 
jema muxü̃ma ga duü̃xü̃gü nüxü̃ 
daugügu ga jema na naxüxü̃ ga Pauru, 
rü tagaãcü jema Ricóniũgawa nidexagü, 
rü nhanagürügü: —Tupanagü i 
naduü̃xü̃güraü̃xü̃ ínarüxĩgü, rü 
tatanüwa nangugü —nhanagürügü. 
12 Rü Barnabé rü tupana ga Júpiteumaã 
nanaxüégagü. Rü Pauru rü Mercúrimaã 
nanaxüégagü jerü nüma nixĩ ga 
jadexaxü̃. 13 Rü guma ĩãne íixücuxü̃wa 
najexma ga tupana ga Júpiteuarü 
tupauca ga taxü̃ne. Rü guma tupaucaarü 
pai rü jéma nanagagü ga wocagü ga 
ijatüxü̃ ga putüramaã nga̱xãẽgüxü̃. Rü 
nüma ga pai rü ga duü̃xü̃gü rü 
nanadaixchaü̃ ga jema wocagü naxca̱x 
ga Pauru rü Barnabé na jemamaã nüxü̃ 
jacua̱xüü̃güxü̃ca̱x. 14 Notürü jexguma 
nüxü̃ jacua̱xãchitanügu ga Barnabé rü 
Pauru, rü norü dejuxü̃chirugu nagáugüe 
na jema duü̃xü̃gü nüxü̃ cua̱xgüxü̃ca̱x na 
tama namexü̃ ga jema naxca̱x 
naxüechaü̃xü̃. Rü jema muxü̃ma ga 
duü̃xü̃gütanüwa nabuxmü, rü 
nhaxü̃maã aita naxüe: 15 —Pa Jatügüx, 
¿tü̱xcüü̃ toxca̱x penaxü i ngẽma? Toma 
rü pexrüü̃ duü̃xü̃gümare tixĩgü. Rü nuã 
taxĩ na pemaã nüxü̃ tajarüxuxü̃ca̱x na 
nüxü̃ perüxoexü̃ca̱x i ngẽma chixexü̃gü i 
taxuwama mexü̃ rü naxca̱x 
pedaugüxü̃ca̱x ja Tupana ja maxü̃cü ga 
naxücü ga dauxü̃guxü̃ i naãne, rü 
nhama i naãne, rü taxtü i taxü̃, rü 
guxü̃ma i nawa ngẽxmaxü̃. 16 —Rü 
nuxcümajerü nixĩ ga Tupana ga jaxna 
namaã naxĩnüxü̃ ga duü̃xü̃gü ga woo 
nümagü nanaxwa̱xegüxü̃ naxügügu. 
17 —Notürü nüma ga Tupana rü taguma 
nüxü̃ narüchau na duü̃xü̃güxü̃ 
nangü̃xẽẽxü̃. Rü jemaãcü tüxü̃ nüxü̃ 
nacua̱xẽẽ na Tupana jiĩxü̃ i nümax. Rü 
nümatama nixĩ i núma namuãxü̃ ja 
pucü rü meã pexü̃́ najaexẽxẽãxü̃ i 
penetügü. Rü nüma nixĩ i pexna 
naxããxü̃ i pewemü na ngẽmaãcü 
petaãẽgüxü̃ca̱x —nhanagürügü ga Pauru 
rü Barnabé. 18 Notürü woo jema orexü̃ 
namaã na jaxugüxü̃ rü poraãcü nüxü̃́ 
naguxcha ga Pauru rü Barnabé ga 
nüxna na nachogüxü̃ ga duü̃xü̃gü ga 
tama naxca̱x na nadaiãxü̃ca̱x ga jema 
wocagü na jemamaã nüxü̃ 
jacua̱xüü̃güxü̃ca̱x. Rü düxwa jemaca̱x 
tama naxca̱x nanadai. 19 Notürü 
jexgumajane rü ínangugü ga nhuxre ga 
Judéugü ga Ãtioquíawa rü Icúniũwa ne 
ĩxü̃. Rü chixexü̃maã najaxucu̱xẽgü ga 
jema muxü̃ma ga duü̃xü̃gü na tama 
Pauru rü Barnabéga naxĩnüẽxü̃ca̱x, rü 
namaã nanuẽxü̃ca̱x. Rü jemaca̱x ga jema 
duü̃xü̃gü rü nutamaã Pauruxü̃ 
ínamuxũchigü, rü ĩãnepechinüwa 
nanatúchigügü, jerü nüma nüxü̃ 
nacua̱xgügu rü marü naju. 20 Notürü 
jexguma jema jaxõgüxü̃ naxü̃tawa 
ngutaque̱xegu, rü inachi ga Pauru, rü 
wenaxãrü nagu naxücu ga guma ĩãne. 
Rü moxü̃ãcü inaxũãchi ga jéma, rü 
Barnabémaã Derbewa naxũ. 21 Rü guma 
ĩãnewa nüxü̃ nixugüe ga ore ga mexü̃. 
PURACÜGÜ 14 
O Novo Testamento na língua ticuna do Brasil, 2da ed. ©2009, Liga Bíblica
331 
Rü nanangúexẽẽ ga duü̃xü̃gü, rü 
muxü̃ma Tupanaãxü̃́ najaxõgü. Rü 
jemawena rü wenaxãrü naxca̱x 
nawoegu ga Rista, rü Icúniũ, rü 
Ãtioquía. 22 Rü guma ĩãnegüwa rü jema 
jaxõgüxü̃xü̃ nixucu̱xẽgü, rü nüxü̃́ 
nanangúchaü̃xẽẽgü na guxü̃guma meã 
na jaxõgüãxü̃ca̱x. Rü namaã nüxü̃ 
nixugüe, rü nhanagürügü: —Ngẽma 
Tupana ãẽ̱xgacü íxĩxü̃wa na ixücuxü̃ca̱x, 
rü tanaxwa̱xe na muẽ̱xpü̱xcüna 
guxchaxü̃gümaã jaxna ixĩnüẽxü̃ i nhama 
i naãnewa —nhanagürügü. 23 Rü Pauru 
rü Barnabé rü wüxichigü ga ĩãnewa rü 
nüxü̃ nixunetatanü ga nhuxre ga jatügü 
na jaxõgüxü̃ãrü ãẽ̱xgacügü jixĩgüxü̃ca̱x. 
Rü tama nachibüeãcüma naxca̱x 
najumuxẽgü. Rü jemawena rü jima Cori 
ja Tupana ga nüxü̃́ jaxõgüãcüna 
nanaxuaxü̃gü na guxü̃guma namaã 
inaxã́ũxü̃ca̱x rü meã nüxna nadauxü̃ca̱x 
ga jema jaxõgüxü̃ãrü ãẽ̱xgacügü. 
 
Pauru rü Barnabé rü naxca̱x 
nawoegu ga Ãtioquía ga 
 
Síriaanewa jexmane 
24 Rü Pichíriaanewa nichopetü, rü 
Pãfíriaanewa nangugü. 25 Rü Perpe ga 
ĩãnewa nüxü̃ nixugüe ga Tupanaãrü ore, 
rü nhu̱xmachi Atária ga ĩãnewa naxĩ. 
26 Rü jéma rü wüxi ga wapurugu nichoü̃ 
na Ãtioquíaca̱x nawoeguxü̃ca̱x. Rü 
guma ĩãne ga Ãtioquíawa nixĩ ga noxri 
duü̃xü̃gü Tupanana namugüxü̃ ga Pauru 
rü Barnabé na naxügüãxü̃ca̱x ga jema 
puracü ga nhu̱xma marü janguxẽẽgüxü̃. 
27 Rü jexguma ínangugügu ga Pauru rü 
Barnabé, rü nanangutaque̱xexẽẽ ga 
guxü̃ma ga jema duü̃xü̃gü ga jaxõgüxü̃. 
Rü namaã nüxü̃ nixugügü ga guxü̃ma ga 
nhuxãcü Tupana poraãcü nüxü̃ na 
rüngü̃xẽẽxü̃. Rü jexgumarüü̃ ta rü 
namaã nüxü̃ nixugügü ga nhuxãcü na 
jaxõgüãxü̃ ga jema duü̃xü̃gü ga tama 
Judéugü ixĩgüxü̃, jerü Tupana nüxü̃́ 
nanatauxchaxẽẽ na jaxõgüãxü̃ca̱x. 28 Rü 
muxü̃ma ga ngunexü̃gu jema 
jaxõgüxü̃tanüwa najexmagü ga Pauru 
rü Barnabé. 
 
Jerucharéü̃wa nangutaque̱xegü 
 
15
  
1 Rü jexgumaü̃cüü rü najexma 
ga nhuxre ga duü̃xü̃gü ga 
Judéaanewa ne ĩxü̃ ga Ãtioquíawa 
ngugüxü̃. Rü nümagü inanaxügüe ga 
tüxü̃ na nangúexẽẽxü̃ ga guxema 
jaxõgüxe ga Ãtioquíacü̱̃ã̱x, rü 
nhanagürügü: —Ngẽxguma tama pegü 
ípewiü̃cha̱xmüpe̱xechiraü̃gu jema Muĩsé 
tüxü̃ muxü̃rüü̃ rü taxuacütáma pexü̃́ 
nangẽxma i maxü̃ i taguma gúxü̃ 
—nhanagürügü. 2 Notürü ga Pauru rü 
Barnabé rü tama norü me nixĩ ga jema, 
rü jemaca̱x poraãcü nügü namaã 
nachoxü̃gagü ga jema duü̃xü̃gü ga 
Judéaanewa ne ĩxü̃. Rü düxwa Pauru rü 
Barnabé rü nhuxre ga togü ga 
Ãtioquíacü̱̃ã̱x ga jaxõgüxü̃xü̃ 
naxunetagü na Jerucharéü̃wa naxĩxü̃ca̱x 
na jema ngúexü̃gü ga Ngechuchu 
imugüxü̃ rü jema jaxõgüxü̃ãrü 
ãẽ̱xgacügümaã jamexẽẽgüãxü̃ca̱x ga 
jemachiga. 3 Rü jemaãcü ga jema 
jaxõgüxü̃ ga Ãtioquíacü̱̃ã̱x rü 
Jerucharéü̃wa nanamugü ga jema 
jatügü na naxca̱x íjacagüxü̃ca̱x rü 
jamexẽẽgüãxü̃ca̱x ga jema ore. Rü 
Peníchiaanewa rü Chamáriaanewa 
nachopetü ga Pauru rü Barnabé. Rü 
jéma rü duü̃xü̃gümaã nüxü̃ nixugüe ga 
PURACÜGÜ 14 
,  
15 
O Novo Testamento na língua ticuna do Brasil, 2da ed. ©2009, Liga Bíblica
332 
nhuxãcü jema tama Judéugü ixĩgüxü̃ rü 
nüxü̃ na naxoexü̃ ga nuxcümaxü̃xü̃ ga 
nacümagü na Tupanawe naxĩxü̃ca̱x. Rü 
jema oremaã poraãcü nanataãẽxẽẽgü ga 
guxü̃ma ga jema jaxõgüxü̃. 4 Rü 
Jerucharéü̃wa nangugü ga Pauru rü 
Barnabé. Rü guxü̃ma ga jema jaxõgüxü̃ 
rü jema ngúexü̃gü ga Ngechuchu 
imugüxü̃ rü jema jaxõgüxü̃ãrü 
ãẽ̱xgacügü rü meãma nanajauxgü. Rü 
Pauru rü Barnabé namaã nüxü̃ nixugügü 
ga guxü̃ma ga nhuxãcü Tupana poraãcü 
nüxü̃ na rüngü̃xẽẽxü̃ na duü̃xü̃gümaã 
nüxü̃ jaxugüxü̃ca̱x ga ore i mexü̃. 
5 Notürü nhuxre ga Parichéugü ga 
Ngechuchuaxü̃́ jaxõgüxü̃, rü inachigü, 
rü nhanagürügü: —Name nixĩ na nügü 
ínawiü̃cha̱xmüpe̱xechiraü̃güxü̃ i ngẽma 
tama Judéugü ixĩgüxü̃ i ngexwaca 
jaxõgüxü̃. Rü name nixĩ na naga 
naxĩnüẽxü̃ i ngẽma mugü ga Muĩsé 
ümatüxü̃ —nhanagürügü. 6 Rü jexguma 
nangutaque̱xegü ga jema ngúexü̃gü ga 
Ngechuchu imugüxü̃ rü jema 
jaxõgüxü̃ãrü ãẽ̱xgacügü na 
namexẽẽgüãxü̃ca̱x ga jema ore. 7 Rü 
jixcama marü nhuxgumama nügümaã 
jéma japoragatanücüügu, rü inachi ga 
Pedru, rü nhanagürü nüxü̃: —Pa 
Chaueneẽgüx, pema nüxü̃ pecua̱x ga na 
ü̃pamama Tupana choxü̃ jaxuxü̃ ga 
petanüwa na jema duü̃xü̃gü i tama 
Judéugü ixĩgüxü̃maã nüxü̃ chixuxü̃ca̱x i 
norü ore i mexü̃ i maxẽxẽẽruü̃, na 
nümagü rü ta Ngechuchuaxü̃́ 
jaxõgüãxü̃ca̱x. 8 —Rü jima Tupana ja 
guxããẽxü̃ cuácü rü tüxü̃ nüxü̃ nadauxẽẽ 
na nadeãxü̃ i ngẽma duü̃xü̃gü i tama 
Judéugü ixĩgüxü̃, jerü nüxna nanamu ga 
Naãẽ i Üünexü̃ jema tüxna namuãxü̃rüü̃. 
9 —Rü Tupanape̱xewa rü jixema i 
Judéugü rü namaã tawüxigu i ngẽma 
duü̃xü̃gü i tama Judéugü ixĩgüxü̃. Jerü 
nümagü rü ta Tupana nüxü̃́ nüxü̃ 
nangechaü̃ ga norü pecadugü ga 
jexguma nüxü̃́ jaxõgüãgu. 10 —¿Rü 
tü̱xcüü̃ tama namaã petaãẽ i nhu̱xma i 
ngẽma Tupana üxü̃? ¿Rü tü̱xcüü̃ ngẽma 
ngexwacax jaxõgüxü̃xü̃ penaxüxẽẽchaü̃ i 
ngẽma Muĩséarü mugü i guxchaxü̃ ga 
tórü o̱xigü rü taxuacüma naga 
taxĩnüẽxü̃ rü woo jixemagü rü ta 
taxuacüma inguxẽẽxü̃? 11 —Rü tama 
ngẽma mugü nixĩ i tüxü̃ maxẽxẽẽxü̃. 
Notürü jixema rü tajaxõgü na tórü Cori 
ja Ngechuchu tamaã mecümaxü̃gagu 
jiĩxü̃ na tüxna naxãmareãxü̃ i maxü̃ i 
taguma gúxü̃. Rü ngẽxgumarüü̃ ta nixĩ i 
naxca̱x i nümagü i tama Judéugü 
ixĩgüxü̃ —nhanagürü ga Pedru. 12 Rü 
inanaxügü ga Barnabé rü Pauru na 
jadexagüxü̃. Rü guxü̃ma ga jema 
duü̃xü̃gü rü inarüchianegü rü 
inarüxĩnüẽmare. Rü Barnabé rü Pauru 
rü namaã nüxü̃ nixugüe ga nhuxãcü 
Tupana na nüxü̃ rüngü̃xẽẽgüxü̃ na 
naxügüãxü̃ca̱x ga mexü̃ ga taxü̃gü ga 
Tupanaãrü poramaã naxügüxü̃ 
natanüwa ga jema duü̃xü̃gü ga tama 
Judéugü ixĩgüxü̃. 13 Rü jexguma Barnabé 
rü Pauru igúegagügu, rü nüxĩxãrü 
nidexa ga Tiagu, rü nhanagürü: —Pa 
Chaueneẽgüx, ¡choxü̃́ iperüxĩnüẽ! 
14 —Pedru i Chimáũ rü tamaã nüxü̃ nixu 
na nhuxãcü Tupana inaxügüxü̃ ga nüxü̃ 
na nangü̃xẽẽxü̃ ga jema duü̃xü̃gü i tama 
Judéugü ixĩgüxü̃. Rü tamaã nüxü̃ nixu 
ta na nhuxãcü Tupana jema 
duü̃xü̃gütanüwa nadeãxü̃ ga nhuxre ga 
duü̃xü̃gü na noxrü jixĩgüxü̃ca̱x. 15 —Rü 
PURACÜGÜ 15 
O Novo Testamento na língua ticuna do Brasil, 2da ed. ©2009, Liga Bíblica
333 
ngẽma Pedru nüxü̃ ixuxü̃ rü nawüxigu 
namaã ga jema ore ga nuxcümaxü̃güxü̃ 
ga orearü uruü̃gü ümatüxü̃ ga nhaxü̃: 
  16 “Rü ngẽmawena rü tá chataegu, rü 
tá nüxü̃ charüngü̃xẽẽ i 
Dawítaagü i Judéugü. Rü woo 
nawoonemare i nhu̱xmax, 
notürü wena táxarü wüxiwa 
chanaxĩxẽẽ, rü tá 
íchanadagüxẽẽ na noxrirüü̃ 
naporaexü̃ca̱x. 17 Rü ngẽmaãcü 
tá nüxü̃ charüngü̃xẽẽ na ngẽma 
duü̃xü̃gü i tama Judéugü 
ixĩgüxü̃ rü chauxca̱x 
nadaugüxü̃ca̱x, wüxigu namaã i 
guxü̃ma i chorü duü̃xü̃gü i 
Judéugü i chama chidexechixü̃. 
18 Rü jemaãcü nüxü̃ nixu ga 
nüma ga Cori ja Tupana ga 
nuxcümama tüxü̃ nüxü̃ 
cua̱xẽẽcü ga jema”, 
nhanagürü ga jema ore ga nuxcüma 
ümatüxü̃. 19 Rü nhanagürü ga Tiagu: 
—Rü ngẽmaca̱x, Pa Chaueneẽgüx, rü 
chauxca̱x rü tama name na guxü̃ i Muĩsé 
ümatüxü̃ i mugümaã nüxü̃ ichixewexü̃ i 
ngẽma duü̃xü̃gü i tama Judéugü ixĩgüxü̃ 
i nüxü̃ rüxoexü̃ i nuxcümaxü̃xü̃ i 
nacümagü na Tupanawe naxĩxü̃ca̱x. 
20 —Rü narümemaẽ nixĩ i naxca̱x 
tanaxümatü i popera, rü ngẽmawa 
namaã nüxü̃ tixu: 
(1) Rü tama name na 
nangõ̱xgüãxü̃ i ngẽma 
naxü̃nagümachi i togü norü 
tupananetachicüna̱xãgüca̱x 
ḏaixü̃. 
(2) Rü tama name na naĩ i 
ngemaã rü e̱xna naĩ ja jatümaã 
inapexü̃. 
(3) Rü tama name na 
nangõ̱xgüãxü̃ i namachi i 
ngẽma naẽxü̃ rü e̱xna naxü̃na i 
wẽxnaãxü̃ rü e̱xna natügu 
nguxü̃. 
(4) Rü tama name na 
nangõ̱xgüãxü̃ ja nagü. 
Rü ngẽxĩcatama nixĩ i inaxwa̱xexü̃ na 
naxca̱x naxümatüxü̃. 21 —Erü guxü̃ne ja 
ĩãnewa nangẽxma ja Judéugüarü 
ngutaque̱xepataü̃ i ngextá nuxcümama 
guxü̃ i ngü̃xchigaarü ngunexü̃gu nawa 
ínangúe rü nüxü̃ nixuchigagü i guxü̃ma 
i ngẽma mugü ga Muĩsé ümatüxü̃ 
—nhanagürü ga Tiagu. 
 
Popera ga jema duü̃xü̃gü ga tama 
Judéugü ixĩgüxü̃ca̱x ümatüxü̃ 
22 Rü jema ore rü norü me nixĩ ga 
jema ngúexü̃gü ga Ngechuchu imugüxü̃, 
rü jema jaxõgüxü̃ãrü ãẽ̱xgacügü, rü 
guxü̃ma ga jema jaxõgüxü̃. Rü nügümaã 
nhanagürügü: —¡Ngĩxã tatanüwa 
tanade ja taxre ja jatügü na Ãtioquíawa 
namugüxü̃ca̱x namaã ja Pauru rü 
Barnabé! —nhanagürügü. Rü nüxü̃ 
naxunetagü ga Juda ga Barsabágu 
ãẽ́gaxü̃ rü Chira. Rü nümagü ga Juda rü 
Chira rü ãẽ̱xgacügü nixĩ ga natanüwa ga 
jema jaxõgüxü̃ ga Jerucharéü̃wa 
jexmagüxü̃. 23 Rü namaã jéma 
nanamugü ga popera, rü nhaã nixĩ ga 
jema ore ga nagu naxümatügüxü̃: 
“Pa Toeneẽgü i Tama Judéugü Ixĩgüxe 
i Ãtioquíagu rü Síriaanegu rü 
Chiríchiaanegu Ãchiü̃güxe, rü toma i 
peeneẽgü i Ngechuchu toxü̃ imugüxe rü 
toma i jaxõgüxü̃ãrü ãẽ̱xgacügü ixĩgüxex, 
rü pexü̃ tarümoxẽgü. 24 Rü nüxü̃ 
tacuáchigagü rü nhuxre ga duü̃xü̃gü ga 
PURACÜGÜ 15 
O Novo Testamento na língua ticuna do Brasil, 2da ed. ©2009, Liga Bíblica
334 
núma ne ĩxü̃ rü woo tama toma jéma 
tanamugü notürü nümagü rü jéma naxĩ 
rü Muĩséarü mugümaã pexü̃ 
nachixewegü rü jemaãcü pexü̃ 
ínatüexẽẽ. 25 Rü jemaca̱x guxãma ga 
toma rü wüxigu nagu tarüxĩnüẽ na 
totanüwa nüxü̃ taxunetaxü̃ ga taxre ga 
taeneẽgü na pexca̱x ngẽ́ma 
tanamugüxü̃ca̱x namaã i taeneẽgü i 
nüxü̃ ingechaü̃güxü̃ i Barnabé rü Pauru. 
26 Rü nümagü i Barnabé rü Pauru nixĩ ga 
poraãcü ãũcümaxü̃wa najexmagüxü̃ 
naxca̱x ga tórü Cori ja Ngechuchu ja 
Cristu. 27 Rü nhu̱xma rü pexca̱x ngẽ́ma 
tanamugü i Juda rü Chira na 
nümagüxü̃chi pemaã nüxü̃ jaxugüxü̃ca̱x 
rü pemaã nango̱xẽẽgüãxü̃ca̱x i guxü̃ma i 
torü ore. 28-29 Erü Tupanaãẽ i Üünexü̃ca̱x 
name, rü toxca̱x rü ta name na tama 
muxü̃ma i mugü pexna taxãgüxü̃. Rü 
nhaã ãgümücü i mugüxicatama nixĩ i 
pexü̃ tamuxü̃: 
(1) Rü tama name na penangṍxü̃ i 
naxü̃nagümachi i togü norü 
tupananetachicüna̱xãgüca̱x 
ḏaixü̃. 
(2) Rü tama name na penangṍxü̃ i 
namachi i ngẽma naxü̃nagü i 
wẽxnaãxü̃. 
(3) Rü tama name na penangṍxü̃ 
ja nagü. 
(4) Rü tama name na naĩ i 
ngemaã rü e̱xna naĩ ja jatümaã 
ipepexü̃. 
Rü mexü̃ tá pexügü ega penaxauregu i 
ngẽma mugü. Rü nuãma pexna”, 
nhanagürü ga jema ore ga 
naxümatügüxü̃. 30 Rü natanüxü̃xü̃ 
namoxẽgüguwena, rü inaxĩãchi ga jema 
jéma mugüxü̃, rü Ãtioquíawa naxĩ. Rü 
jexguma jéma nangugügu rü 
nanangutaque̱xexẽẽ ga guxü̃ma ga jema 
jaxõgüxü̃ ga duü̃xü̃gü, rü nüxna 
nanaxãgü ga jema popera. 31 Rü 
jexguma nüxü̃ nadaumatügügu, rü 
poraãcü nataãẽgü namaã ga jema 
ucu̱xẽgü ga nüxna naxãgüxü̃. 32 Rü Juda 
rü Chira ga Tupanaãrü orearü uruü̃gü 
na jixĩgüxü̃, rü muxü̃ma ga oremaã 
najaxucu̱xẽgü ga jema jaxõgüxü̃, rü 
nüxü̃ narüngü̃xẽẽ na jexeraãcü 
jaxõgüãxü̃ca̱x. 33 Rü marü nhuxre ga 
ngunexü̃ jéma najexmagüguwena, rü 
ínixĩ. Rü jema jaxõgüxü̃ ga 
Ãtioquíacü̱̃ã̱x, rü taãẽãcüma Juda rü 
Chiraxü̃ narümoxẽgü rü meãma 
ínajamugü na naxca̱x nawoeguxü̃ca̱x ga 
jema Jerucharéü̃cü̱̃ã̱x ga noxri 
natanüwa namugüxü̃. 34 Notürü ga Chira 
rü nagu narüxĩnü na jexma Ãtioquíagu 
naxã́ũxü̃, rü jemaca̱x Judaxicatama 
Jerucharéü̃ca̱x nataegu. 35 Rü Pauru rü 
Barnabé rü ta jexma narücho. Rü 
wüxigu namaã ga muxü̃ma ga togü, rü 
nanangúexẽẽ ga duü̃xü̃gü, rü namaã 
nüxü̃ nixugügü ga Cori ja Tupanaãrü 
ore i mexü̃. 
 
Pauru rü wenaxãrü inaxũãchi ga to 
ga nachiü̃ãnegüwa na nangeaxü̃ ga 
Tupanaãrü ore 
36 Rü jexguma marü nhuxre ga 
ngunexü̃ ngupetügu, rü nhanagürü ga 
Pauru Barnabéxü̃: —¡Ngĩxã wenaxãrü 
natanügu tanaxĩãne i ngẽma jaxõgüxü̃ i 
guxü̃ne ja ĩãne ga ngextá nüxü̃ 
íixuchigaxü̃wa ga Cori ja Tupanaãrü ore 
na nüxü̃ idauxü̃ca̱x na nhuxãcü nüxü̃ 
ínangupetügüxü̃! —nhanagürü. 37 Rü 
Barnabé rü najagaxchaü̃ ta ga Juã́ũ 
PURACÜGÜ 15 
O Novo Testamento na língua ticuna do Brasil, 2da ed. ©2009, Liga Bíblica
335 
Marcu. 38 Notürü ga Pauru rü tama 
nanaxwa̱xe ga na jagaãxü̃, jerü 
Pãfíriawa nüxna naxo ga noxri, rü tama 
ínajaxümücü ga jema puracüwa. 39 Rü 
poraãcü nügümaã niporagatanücüü 
naxca̱x ga jema, rü düxwa nügüna 
nixĩgachi. Rü Barnabé najaga ga Marcu, 
rü Chiprearü capaxũwa naxũ. 40 Rü joxni 
ga Pauru rü Chiraxü̃ niga. Rü jema 
Ãtioquíacü̱̃ã̱x ga jaxõgüxü̃ rü naxca̱x 
najumuxẽgü na Tupana nüxü̃ 
rüngü̃xẽẽgüxü̃ca̱x. Rü jexguma 
inaxĩãchi. 41 Rü Síriaanewa rü 
Chiríchiaanewa nachopetü, rü jéma 
Tupanaãrü oremaã nanataãẽxẽẽgü ga 
jema jaxõgüxü̃. 
 
Pauru rü Chirawe narüxũ 
 
ga Timúteu 
 
16
  
1 Rü Derbe rü Ristawa nangugü 
ga Pauru rü Chira. Rü jéma 
najexma ga wüxi ga jaxõcü ga Timúteu 
ga naẽ́ga. Rü naẽ rü wüxi ga Judéu ga 
jaxõ̱xcü ijixĩ. Rü nanatü rü wüxi ga 
Gregu tixĩ. 2 Rü meãma Timúteuchigagu 
nidexagü ga guxü̃ma ga jema jaxõgüxü̃ 
ga Ristacü̱̃ã̱xgü rü Icúniũcü̱̃ã̱xgü. 3 Rü 
nanaxwa̱xe ga Pauru ga na nüxü̃ 
íjaxümücüxü̃ ga Timúteu. Notürü 
naxü̃pa ga na jagaãxü̃ rü 
ínanawiecha̱xmüpe̱xechiraü̃, jerü 
jemaãcü nanaxwa̱xegü ga jema Judéugü 
ga jema naãnewa jexmagüxü̃. Jerü 
guxü̃ma nüxü̃ nacua̱xgü ga na Gregu 
tiĩxü̃ ga nanatü. 4 Rü guxü̃nema ga guma 
ĩãnegü ga nawa nachopetünewa, rü 
duü̃xü̃gümaã nüxü̃ nixugüetanü ga jema 
ucu̱xẽ ga jema Jerucharéü̃cü̱̃ã̱x ga 
ngúexü̃gü ga Ngechuchu imugüxü̃ rü 
jema jaxõgüxü̃ãrü ãẽ̱xgacügü nüxü̃ 
ixugüxü̃. 5 Rü jemaãcü jexeraãcü meã 
najaxõgü ga guxü̃ma ga jema jaxõgüxü̃, 
rü guxü̃ ga ngunexü̃ rü jexeraãcü 
nimuẽtanü ga jema jexwacax jaxõgüxü̃. 
 
Pauru nango̱xetü rü wüxi ga jatü ga 
Machedóniãcü̱̃ã̱xü̃ nadau 
6 Rü Áchiaanewa naxĩxchaü̃ na jéma 
nüxü̃ jaxugüxü̃ca̱x ga ore i mexü̃. 
Notürü Tupanaãẽ i Üünexü̃ rü nüxna 
nanachu̱xu ga jema. Rü jemaca̱x 
Fríjiaanewa rü Gárataanewaama 
nachopetü. 7 Rü Mísiaarü naãnewa 
nangugü, rü jéma nagu narüxĩnüẽ ga na 
Bitíniããrü naãnewa naxĩxü̃. Notürü 
jéma rü ta Tupanaãẽ i Üünexü̃ nüxna 
nanachu̱xu ga na jéma naxĩxü̃. 8 Rü 
jemaca̱x Mísiaanewa nachopetümare rü 
ĩãne ga Truádewa nangugü. 9 Rü jema 
chütaxü̃gu rü Pauru nango̱xetü rü nüxü̃ 
nadau ga wüxi ga jatü ga 
Machedóniãcü̱̃ã̱x ga nape̱xegu chicü. Rü 
nüxü̃ naca̱a̱xü̃, nhaxü̃maã: 
—¡Machedóniãwa naxũ, rü toxü̃ 
rüngü̃xẽẽ! —nhaxü̃maã. 10 Rü jexguma 
jemaxü̃ nada̱xgu ga Pauru, rü 
jexgumatama togü tamexẽẽgü na 
Machedóniãwa taxĩxü̃ca̱x. Jerü nüxü̃ 
tacua̱xgü rü aixcumaxü̃chi nixĩ ga 
Tupana toxca̱x c̱axü̃ na jema 
duü̃xü̃gümaã nüxü̃ tixuxü̃ca̱x ga ore i 
mexü̃. 
 
Piripuwa najexmagü ga 
 
Pauru ru Chira 
11 Rü Truádearü türewa itaxĩãchi, rü 
capaxũ ga Chamotáchiuca̱x we̱xgu taxĩ. 
Rü moxü̃ãcü Neã́poriwa tangugü. 12 Rü 
jéma rü dauxchitagu taxĩ rü Piripuwa 
tangugü. Rü guma nixĩ ja 
PURACÜGÜ 15 
,  
16 
O Novo Testamento na língua ticuna do Brasil, 2da ed. ©2009, Liga Bíblica
336 
Romacü̱̃ã̱xgüarü ĩãne ga 
Machedóniããnegu naxügüne. Rü guma 
nixĩ ja guxü̃ne ja ĩãneãrü tamaẽne ga 
jéma. Rü jéma tajexmagü ga nhuxre ga 
ngunexü̃gü. 13 Rü ngü̃xchigaarü 
ngunexü̃gu, rü guma ĩãne ijacuáxü̃wa 
taxĩ ga natüpechinüwa, jerü nagu 
tarüxĩnüẽgu rü jéma najexma ga 
Judéugüarü jumuxẽchica. Rü jéma 
tarütogü, rü namaã tidexagü ga nhuxre 
ga ngexü̃gü ga jéma ngutaque̱xegüxü̃, rü 
namaã nüxü̃ tixugü ga Tupanaãrü ore. 
14 Rü jéma ijexma ga wüxi ga ngecü ga 
Díria ga ngĩẽ́ga ga Tupanaxü̃ 
icua̱xüü̃xcü. Rü Tiatíra ga ĩãnecü̱̃ã̱x ijixĩ. 
Rü dauxracharaxü̃ ga naxchirumaã itaxe 
jerü jema nixĩ ga ngĩrü puracü. Rü 
ngĩma rü meãma jéma irüxĩnü, jerü 
nüma ga Cori ja Tupana rü ngĩxü̃́ 
nanangúchaü̃xẽẽ na meã inaxĩnüxü̃ca̱x 
ga jema ore ga Pauru nüxü̃ ixuxü̃. 15 Rü 
jemawena rü nhu̱xmachi íibaie wüxigu 
namaã ga guxü̃ma ga ngĩtanüxü̃gü. Rü 
jixcama rü toxü̃ ica̱a̱xü̃ nhaxü̃maã: 
—Ngẽxguma pema choxü̃ peda̱xgu na 
aixcuma nüxü̃́ chajaxõxü̃ ja Cori ja 
Tupana, rü marü name ega chapatagu 
pejapegügu —ngĩgürügü. Rü jéma toxü̃ 
ixĩxẽẽ. 16 Rü wüxi ga ngunexü̃gu ga 
jexguma jumuxẽwa taxĩxgu ga tomax, 
rü jexma ngĩxü̃ tajangau ga wüxi ga 
pacü ga corigüxü̃taxü̃ ixĩcü ga 
ṉg̱oxoã̱xcü. Rü jema pacü rü wüxi ga 
ṯacüxü̃ cua̱xcü ijixĩ, rü duü̃xü̃gümaã 
nüxü̃ ijaxu ga ṯacü tá jixcüra na 
ngupetüxü̃. Rü jemaca̱x ga duü̃xü̃gü rü 
dĩẽrumaã ngĩxü̃́ nanaxütanü na nüxü̃ 
jaxuxü̃ca̱x na ṯacü tá na ngupetüxü̃. Rü 
jemaãcü poraãcü dĩẽruxü̃ itú naxca̱x ga 
ngĩrü corigü. 17 Rü ngĩma towe ingẽ ga 
toma rü Pauru, rü tagaãcü ngĩgürügü: 
—Nhaã jatügü rü Tupana ja 
tacüxü̃chimaãrü duü̃xü̃gü nixĩ, rü 
pemaã nüxü̃ nixu na nhuxãcü tá 
penajaxuxü̃ i maxü̃ i taguma gúxü̃ 
—ngĩgürügü. 18 Rü jemaãcü ijixĩ ga 
muxü̃ma ga ngunexü̃gu. Rü düxwa nüxü̃́ 
nawa̱xtümüxü̃ ga Pauru, rü ngĩxca̱x 
nadauegu, rü nhanagürü nüxü̃ ga jema 
ṉg̱oxo ga ngĩwa jexmaxü̃: —Ngechuchu 
ja Cristuégagu cuxü̃ chamu, na ngĩwa 
ícuxũxũxü̃ca̱x —nhanagürü. Rü 
jexgumatama ngĩwa ínaxũxũ ga jema 
ṉg̱oxo. 19 Rü jexguma nüxü̃ nadaugügu 
ga ngĩrü corigü ga marü tama ngĩgagu 
dĩẽru ngĩxü̃ na najauxgüxü̃, rü Pauru rü 
Chiraxü̃ ínajauxü̃, rü ãẽ̱xgacügüarü 
ngutaque̱xechicawa nanagagü. 20 Rü 
ãẽ̱xgacügüna nanaxuaxü̃ ga jema ngĩrü 
corigü, rü nhanagürügü: —Nhaã 
Judéugü rü tórü ĩãnewa 
nanachixeãẽxẽẽgü i duü̃xü̃gü. 21 —Rü 
tüxü̃ nangúexẽẽ na naxaurexü̃ca̱x i 
nacümagü i tüxna chu̱xuxü̃ i jixema i 
Romacü̱̃ã̱xgü —nhanagürügü. 22 Rü 
jexguma ga guxü̃ma ga jema ĩãnecü̱̃ã̱x, 
rü Pauru rü Chirana najuxgü. Rü jema 
ãẽ̱xgacügü nanamu na ínacu̱xü̃ãxü̃ca̱x 
rü ngexchiruxü̃ma naĩxmena̱xãmaã 
jac̱uaixgüãxü̃ca̱x. 23 Rü jexguma marü 
poraãcü jac̱uaixgüãguwena, rü 
pocupataü̃gu nanawocu. Rü nüxna 
naxãga ga jema pocupataü̃ãrü daruü̃ na 
meãma nüxna nadauxü̃ca̱x. 24 Rü 
jexguma jemaxü̃ naxĩnügu ga jema 
daruü̃, rü pocupataü̃ãrü 
aixepeguxü̃chixü̃ ga ucapugu nanawocu, 
rü meãma najachotaparagü. 25 Notürü 
ngãxü̃cüügu rü najumuxẽgü ga Pauru rü 
Chira, rü nawijaegü, rü Tupanaxü̃ 
PURACÜGÜ 16 
O Novo Testamento na língua ticuna do Brasil, 2da ed. ©2009, Liga Bíblica
337 
nicua̱xüü̃gü. Rü jema togü ga pocuexü̃ 
rü nüxü̃ naxĩnüẽ. 26 Rü ngürüãchi 
poraãcü naxĩã̱xãchiane, rü 
ínajangogütanüãchi ga guma 
pocupataü̃ãrü caxtagü. Rü jexgumatama 
niwãxnagü ga guxü̃ma ga ĩã̱xgü ga 
guma pocupataü̃. Rü guxü̃ma ga jema 
pocuexü̃ãrü curẽtiparagü rü niwẽgü. 
27 Rü pewa naḇaixãchi ga jema 
pocupataü̃ãrü daruü̃. Rü jexguma nüxü̃ 
nada̱xgu ga na jawãxnagüxü̃ ga ĩã̱xgü ga 
guma pocupataü̃ rü nanajaxu ga norü 
tara na nügü jamáxü̃ca̱x, jerü nüma 
nüxü̃ nacua̱xgu rü marü nibuxmü ga 
jema pocuexü̃. 28 Notürü tagaãcü aixta 
naxü ga Pauru, rü nhanagürü nüxü̃: 
—¡Tãṹ i cugü cuimáxü̃! Rü guxãma i 
toma rü tanuxmagü —nhanagürü. 29 Rü 
jexguma ga jema pocupataü̃ãrü daruü̃ 
rü naxca̱x ínaca ga wüxi ga omü, rü 
inanhaãchiãcüma jema duü̃xü̃gü 
ípocuexü̃gu najangaxi, rü jadu̱ru̱xãcüma 
Pauru rü Chirape̱xegu najacaxã́pü̱xü. 
30 Rü jexguma ĩã̱xtüwa Pauru rü Chiraxü̃ 
nagagü, rü nhanagürü nüxü̃: —Pa 
Corigüx, ¿Ṯacü tá chaxüxü̃ i chama na 
choxü̃́ nangẽxmaxü̃ca̱x i maxü̃ i taguma 
gúxü̃? —nhanagürü. 31 Rü nümagü rü 
nanangãxü̃gü rü nhanagürügü nüxü̃: 
—¡Nüxü̃́ jaxõ ja Cori ja Ngechuchu, rü 
tá cuxü̃́ nangẽxma i maxü̃ i taguma 
gúxü̃ i cuma rü guxü̃ i cupatacü̱̃ã̱x! 
—nhanagürügü. 32 Rü namaã rü guxü̃ma 
ga jema napatacü̱̃ã̱xgümaã rü ta nüxü̃ 
nixugüe ga Cori ja Tupanaãrü ore. 33 Rü 
jematama ngoragu ga chütacü, rü jema 
pocupataü̃ãrü daruü̃ najajauxgü ga norü 
o̱xrigü ga Pauru rü Chira. Rü 
jexgumatama ga Pauru rü Chira rü 
ínanabaiexẽẽ ga jema pocupataü̃ãrü 
daruü̃ wüxigu namaã ga guxü̃ma ga 
napatacü̱̃ã̱xgü. 34 Rü nhu̱xmachi 
napatawa nanagagü, rü õna nüxna naxã, 
rü nataãẽ ga nüma rü guxü̃ma ga 
napatacü̱̃ã̱xgü ta, jerü Tupanaãxü̃́ 
najaxõgü. 35 Rü moxü̃ãcü pa̱xmama rü 
jema ĩãneãrü ãẽ̱xgacügü rü jema 
pocupataü̃ãrü daruü̃xü̃tawa nanamugü 
ga purichíagü na namaã nüxü̃ 
janaxugüxü̃ca̱x na Pauru rü Chiraxü̃ 
ínamuxü̃xü̃. 36 Rü jexguma ga jema 
pocupataü̃ãrü daruü̃ rü nhanagürü 
Pauruxü̃: —Rü ngẽma ãẽ̱xgacügü rü nuã 
nanamugü i ore na pexü̃ 
íchamuxü̃xü̃ca̱x. ¡Rü ẽcü ípechoxü̃, rü 
meã ípeixĩ! —nhanagürü. 37 Notürü ga 
Pauru rü nhanagürü nüxü̃ ga jema 
purichíagü: —Marü chixri tomaã 
nachopetü i toma i Romacü̱̃ã̱xü̃chigü na 
tixĩgüxü̃, rü tama toxna nacaxiraãcüma 
toxü̃ nic̱uaixgü ga nape̱xewa ga guxü̃ma 
ga duü̃xü̃gü, rü nhu̱xmachi pocupataü̃gu 
toxü̃ nawocu. Rü nhu̱xma rü cúãcüma 
toxü̃ ínamuxü̃chaü̃. Rü tãũxü̃táma 
ngẽmaãcü nixĩ. ¡Rü ẽcü nümatama 
núma naxĩ i ãẽ̱xgacügü na nümatama 
toxü̃ íjamuxü̃xü̃ca̱x! —nhanagürü ga 
Pauru. 38 Rü jexguma ga jema 
purichíagü rü ãẽ̱xgacügümaã nüxü̃ 
najarüxugüe ga jema ore. Rü poraãcü 
naḇaixãchiãẽgü ga jema ãẽ̱xgacügü ga 
jexguma nüxü̃ naxĩnüẽgu ga na 
Romacü̱̃ã̱xü̃chi jixĩgüxü̃. 39 Rü jéma naxĩ, 
rü Pauru rü Chirana najacagü na nüxü̃́ 
nüxü̃ nangechaü̃güxü̃ca̱x naxca̱x ga 
jema namaã naxügüxü̃. Rü ínanamuxü̃, 
rü nüxü̃ naca̱a̱xü̃gü na nawa 
ínachoxü̃xü̃ca̱x ga guma ĩãne. 40 Rü 
jexguma pocupataü̃wa ínachoxü̃gu ga 
Pauru rü Chira, rü Díriapatawa naxĩ. Rü 
PURACÜGÜ 16 
O Novo Testamento na língua ticuna do Brasil, 2da ed. ©2009, Liga Bíblica
338 
jema jaxõgüxü̃maã nangutaque̱xegü, rü 
najaxucu̱xẽgü, rü Tupanaãrü oremaã 
nanataãẽxẽẽgü. Rü nhu̱xmachi 
jemawena rü inaxĩãchi. 
 
Pauru rü Chiramaã nanuẽ ga 
duü̃xü̃gü ga Techarónicawa 
 
17
  
1 Rü ĩãnegü ga Ãpípori rü 
Aporóniãwa nachopetü ga 
Pauru rü Chira, rü ĩãne ga 
Techarónicawa nangugü. Rü jéma 
najexma ga Judéugüarü 
ngutaque̱xepataü̃. 2 Rü nawa naxũ ga 
Pauru, jerü woetama jema nixĩ ga 
nacüma. Rü tamaẽ̱xpü̱x ga 
ngü̃xchigaarü ngunexü̃gu namaã jéma 
nidexa nachiga ga Tupanaãrü ore ga 
ümatüxü̃. 3 Rü meãma namaã 
inananguxü̃xẽẽ ga jema ore, rü namaã 
nüxü̃ nixu ga tü̱xcüü̃ ngúxü̃ na jangexü̃ 
ga Cristu rü tü̱xcüü̃ wena na namaxü̃xü̃. 
Rü nhanagürü: —Rü jima Cristu rü 
Ngechuchu nixĩ, rü nachiga nixĩ i 
pemaã nüxü̃ chixuxü̃ —nhanagürü ga 
Pauru. 4 Rü nhuxre ga jéma jexmagüxü̃ 
ga Judéugü rü najaxõgü, rü Pauru rü 
Chiratanügu naxãgü. Rü jexgumarüü̃ ta 
Ngechuchuaxü̃́ najaxõgü ga muxü̃ma ga 
Gregugü ga noxri Judéugürüü̃ jaxõgüxü̃. 
Rü muxü̃ma ga ngexü̃gü ga dĩẽruã̱xgüxü̃ 
rü ta najaxõgü. 5 Rü jemaca̱x ga jema 
Judéugü ga tama jaxõgüxü̃, rü nanuẽ rü 
nixãũxãchigü jerü muxü̃ma ga duü̃xü̃gü 
nüxü̃́ najaxõgü ga Pauru rü Chiraarü 
ore. Rü norü numaã nanaxĩtaque̱xexẽẽ 
ga nhuxre ga jatügü ga chixexü̃gü ga 
taxuwama mexü̃. Rü jemaxü̃ namugü na 
nanuẽxẽẽãxü̃ ga jema ĩãnecü̱̃ã̱x ga 
duü̃xü̃gü. Rü Jachã́ũpatawa nabuxmü 
ga jema chixexü̃ ga duü̃xü̃gü na Pauru 
rü Chiraca̱x nadaugüxü̃ca̱x, jerü jema 
muxü̃ma ga duü̃xü̃güpe̱xewa 
nanagagüchaü̃. 6 Notürü jexguma tama 
jexma nüxü̃ jangaugügu, rü Jachã́ũxü̃ 
nijauxgü, rü nhuxre ga jaxõgüxü̃xü̃ rü ta 
ínajauxü̃. Rü najagauxü̃tanü, rü guma 
ĩãneãrü ãẽ̱xgacügüpe̱xewa nanagagü. 
Rü tagaãcü nhanagürügü: —Ngẽma 
Pauru rü Chira i guxü̃ i naãnewa 
duü̃xü̃güxü̃ chixexẽẽgüxü̃, rü núma rü ta 
nangugü. 7 —Rü Jachã́ũ nixĩ ga 
najaxuxü̃ ga napatawa. Rü guxü̃ma i 
nümagü i ngẽma jatügü rü tama naga 
naxĩnüẽchaü̃ i tórü ãẽ̱xgacü ja 
Romacü̱̃ã̱xãrü mugü, erü nüxü̃ nixugüe 
rü nangẽxma i to i ãẽ̱xgacü i Ngechuchu 
—nhanagürügü ga jema chixexü̃ ga 
duü̃xü̃gü. 8 Rü jexguma nüxü̃ naxĩnüẽgu 
ga jema oregü, rü poraãcü nanuẽ ga 
jema muxü̃ma ga duü̃xü̃gü rü jema 
ĩãneãrü ãẽ̱xgacügü ta. 9 Notürü ga 
Jachã́ũ rü namücügü rü dĩẽrumaã nügü 
naxütanügü, rü jemaca̱x najange̱xgü. 
 
Pauru rü Chira rü 
Beréawa najexmagü 
10 Rü jematama ga chütaxü̃gu rü jema 
jaxõgüxü̃ ga Techarónicacü̱̃ã̱x rü ĩãne ga 
Beréawa nanamugü ga Pauru rü Chira. 
Rü jexguma jéma nangugügu, rü 
Judéugüarü ngutaque̱xepataü̃wa naxĩ. 
11 Rü jema Judéugü ga Beréacü̱̃ã̱x, rü 
jema togü ga Judéugü ga 
Techarónicawa jexmagüxü̃ãrü jexera 
narümemaẽgü. Rü norü ngúchaü̃maã 
meãma nanajauxgü ga jema ore. Rü 
guxü̃ ga ngunexü̃gu rü Tupanaãrü ore 
ga ümatüxü̃wa nangúe na meã nüxü̃ 
nacua̱xgüxü̃ca̱x ngoxi aixcuma jiĩxü̃ ga 
jema ore ga Pauru rü Chira namaã nüxü̃ 
PURACÜGÜ 16 
,  
17 
O Novo Testamento na língua ticuna do Brasil, 2da ed. ©2009, Liga Bíblica
339 
ixuxü̃. 12 Rü muxü̃ma ga jema Beréacü̱̃ã̱x 
ga Judéugü rü Ngechuchuaxü̃́ najaxõgü. 
Rü jexgumarüü̃ ta ga muxü̃ma ga 
Gregugü ga Jatüxü̃gü rü ngexü̃gü ga 
ãẽ̱xgacügü nama̱x ixĩgüxü̃, rü najaxõgü. 
13 Notürü jexguma jema Judéugü ga 
Techarónicacü̱̃ã̱x nüxü̃ cuáchigagügu ga 
na Beréawa rü ta nüxü̃ na jaxuxü̃ ga 
Tupanaãrü ore ga Pauru, rü jéma naxĩ, 
rü nananuẽxẽẽ ga jema ĩãnecü̱̃ã̱x ga 
duü̃xü̃gü na Paurumaã chixri 
nachopetüxü̃ca̱x. 14 Notürü jexguma 
jemaxü̃ nacuáchigagügu ga jema 
jaxõgüxü̃, rü paxama Pauruxü̃ 
ínaxũxũxẽẽgü ga guma ĩãnewa. Rü 
nhuxre ga jema jaxõgüxü̃ rü Pauruxü̃ 
ínixümücügü. Rü dauxchitagu naxĩ rü 
nhu̱xmata taxtüpechinüwa nangugü. 
Notürü ga Chira rü Timúteu rü Beréagu 
narüchooma. 15 Rü jema duü̃xü̃gü ga 
Pauruxü̃ íixümücügüxü̃, rü wapurugu 
ínajaxümücügü nhu̱xmata ĩãne ga 
Atenawa nangugü, rü nhu̱xmachi 
Beréaca̱x nawoegu. Rü Pauru rü jema 
duü̃xü̃güxü̃ jéma namuga na paxa 
naxü̃tawa naxĩxü̃ca̱x ga Chira rü 
Timúteu. 
 
Atenawa najexma ga Pauru 
16 Rü jexguma Pauru rü Atenawa 
Chira rü Timúteuxü̃ naṉg̱uxẽẽgu, rü 
tama nataãẽcüraxü̃ jerü nüxü̃ nadau ga 
guma ĩãnewa ga na poraãcü 
naxchicüna̱xãmaãmare na 
natupanaã̱xgüxü̃. 17 Rü jemaca̱x ga 
Pauru rü Judéugüarü 
ngutaque̱xepataü̃wa namaã niporagacüü 
ga jema Judéugü rü jema togü ga tama 
Judéugü ixĩgüxü̃ ga Tupanaxü̃ 
icua̱xüü̃güxü̃. Rü guxü̃ ga ngunexü̃gu ga 
ĩãneãrü ngãxü̃wa üxü̃ ga ũãnechicawa 
rü ta namaã niporagacüü ga jema jéma 
ngutaque̱xegüxü̃. 18 Rü najexmagü ta ga 
nhuxre ga jatügü ga Epicúriugüarü 
ngu̱xẽẽtaewa ngúexü̃, rü togü ga 
Estóicugüarü ngu̱xẽẽtaewa ngúexü̃. Rü 
nümagü rü inanaxügüe ga Paurumaã na 
japoragatanücüüxü̃. Rü nhuxre ga 
nümagü rü nhanagürügü: —¿Rü ṯacü 
nixĩ i nüxü̃ jaxuxü̃ i nhaã jatü i 
idexaechamarexü̃? —nhanagürügü. Rü 
togü nanangãxü̃gü, rü nhanagürügü: 
—Maneca wüxi i to i nachiü̃ãnecü̱̃ã̱xãrü 
tupanagüarü orearü uruü̃ nixĩ 
—nhanagürügü. Rü jemaãcü nidexagü 
ga jema duü̃xü̃gü, jerü Pauru rü nüxü̃ 
nixu ga ore ga mexü̃ ga 
Ngechuchuchiga ga nuxãcü wena na 
namaxü̃xü̃. 19 Rü düxwa norü 
ãẽ̱xgacügüarü ngutaque̱xechica ga 
Areópagu ãẽ́gaxü̃wa nanagagü. Rü jéma 
nüxna nacagü, rü nhanagürügü nüxü̃: 
—Toma nüxü̃ tacuáxchaü̃ na ṯacü rü 
ngu̱xẽẽtae i ngexwacaxü̃xü̃ jiĩxü̃ i 
ngẽma namaã cungu̱xẽẽtaexü̃. 20 Erü 
toxca̱x rü wüxi i taguma nüxü̃ taxĩnüẽxü̃ 
nixĩ i ngẽma ore, rü nüxü̃ tacuáxchaü̃ na 
ṯacüchiga jiĩxü̃ i ngẽma nüxü̃ cuixuxü̃ 
—nhanagürügü. 21 Rü jemaãcü 
nidexagü, jerü guxü̃ma ga Atenacü̱̃ã̱xgü 
rü jema to ga nachiü̃ãnecü̱̃ã̱xgü ga 
jexma ãchiü̃güxü̃, rü woetama jexicagu 
narüxĩnüẽ ga na nüxü̃ jaxuxü̃ca̱x rü 
nüxü̃ naxĩnüẽxü̃ca̱x ga jexwacaxü̃xü̃ ga 
oregü. 22 Rü jemaca̱x ga Pauru rü inachi 
norü ngãxü̃tanüwa ga jema duü̃xü̃gü ga 
jema Areópaguwa ngutaque̱xegüxü̃, rü 
nhanagürü: —Pa Atenacü̱̃ã̱xgüx, nüxü̃ 
chadau na poraãcü perü tupanagügu 
perüxĩnüẽxü̃. 23 —Erü ngẽxguma perü 
PURACÜGÜ 17 
O Novo Testamento na língua ticuna do Brasil, 2da ed. ©2009, Liga Bíblica
340 
ngutaque̱xechicagüwa 
chixüpetüchigügu, rü nüxü̃ chadau i 
naxchicüna̱xãgü i nüxü̃ peicua̱xüü̃güxü̃. 
Rü wüxi i nachicawa namaã chajarüxũ i 
wüxi i jumuxẽchica, rü ngẽxma 
naxümatü i naẽ́ga i nhaxü̃: “Tupana ja 
tama nüxü̃ icuácü”, nhaxü̃. Rü jima 
Tupana ja tama nüxü̃ pecuáãcüma nüxü̃ 
peicua̱xüü̃gücü nixĩ ja chama pemaã 
nüxü̃ chixuchigacü. 24 —Rü guma 
Tupana ga naxücü ga guxü̃ma ga 
naãnegü rü guxü̃ma i nawa ngẽxmaxü̃, 
rü nüma nixĩ i norü jora jiĩxü̃ i 
dauxü̃guxü̃ i naãne rü nhama i naãne. 
Rü ngẽmaca̱x nüma rü tama duü̃xü̃gü 
üxü̃ne ja tupaucagügu naxãchiü̃. 25 —Rü 
nümatama ja Tupana rü taxuü̃ca̱xma 
nanaxwa̱xe i duü̃xü̃güarü ngü̃xẽẽ na 
namaxü̃xü̃ca̱x i nümax, erü taxuü̃ma 
nüxü̃́ nataxu. Rü nümatama guxãna 
nanaxã i maxü̃, rü tüxna nanaxã ja 
buanecü ja namaã ingü̃ãtanücüücü. Rü 
nümatama tüxna nanaxã i guxü̃ma. 
26 —Nüma rü wüxi ga duü̃xü̃watama 
nanaxü ga guxü̃ma ga duü̃xü̃gü na guxü̃ 
i naãnewa nangẽxmagüxü̃ca̱x. Rü nüma 
inaxuneta i nhuxgu tá na nabuxü̃ i 
duü̃xü̃gü rü ngexta tá naxãchiü̃xü̃ i 
wüxichigü. 27-28 —Rü jemaãcü nanaxü 
na naxca̱x nadaugüxü̃ca̱x ga duü̃xü̃gü rü 
nhama ẽãnexü̃wa ṯacüca̱x idaugüxü̃rüü̃ 
nüxü̃ ijangaugüxü̃ca̱x. Notürü nüma ja 
Tupana rü woetama guxü̃guma tüxna 
nangaicamachire̱x, erü nagagu nixĩ i 
imaxẽxü̃ rü ixĩã̱xtanücüüxü̃ rü 
ingẽxmaxü̃, ngẽxgumarüü̃ i nhuxre i 
perü poperaarü ümatüxü̃gü 
naxümatüxü̃rüü̃, rü nhanagürügü: 
“Rü Tupanaxãcü tixĩgü”, nhanagürügü. 
29 —Rü nhu̱xma na Tupanaxãcügü 
ixĩgüxü̃, rü tama name i nagu tarüxĩnüẽ 
rü Tupana rü wüxi i naxchicüna̱xã i 
uirumüwa rü e̱xna dĩẽrumüwa rü e̱xna 
nutawa ixüxü̃rüü̃ nixĩ. Erü guxü̃ma i 
ngẽma naxchicüna̱xãgü rü nümatama i 
duü̃xü̃gü nagu naxĩnüẽxü̃ãcüma 
nanaxügü. 30 —Rü nuxcüma ga duü̃xü̃gü 
rü naẽchitamare ínatüe, notürü nüma ga 
Tupana rü namaã jaxna naxĩnü. Notürü i 
nhu̱xma ja Tupana rü nanamu i duü̃xü̃gü 
i guxü̃wama na naxca̱x nadaugüxü̃ rü 
nüxü̃ naxoexü̃ i nacüma i chixexü̃gü. 
31 Jerü nüma ga Tupana rü marü nüxü̃ 
naxuneta i wüxi i ngunexü̃ i nagu tá 
aixcuma guxü̃ i nhama i naãnecü̱̃ã̱x i 
duü̃xü̃güna nac̱axü̃ i norü maxü̃chiga. Rü 
marü nüxü̃ naxuneta ja wüxi ja jatü ja 
Ngechuchu, rü jima tá nixĩ ja duü̃xü̃güna 
c̱acü. Rü Tupana rü guxãxü̃ma nüxü̃ 
nacua̱xẽẽ ga jema ga jexguma 
Ngechuchuxü̃ wena namaxẽẽgu 
—nhanagürü ga Pauru. 32 Rü jexguma 
jema wena na namaxẽxü̃chigaxü̃ 
naxĩnüẽgu ga duü̃xü̃gü, rü nhuxre ga 
nümagü rü Pauruxü̃ nacugüe. Notürü ga 
togü rü nhanagürügü: —Rü wenagu 
táxarü cuxü̃́ itarüxĩnüẽ i ngẽmachiga 
—nhanagürügü. 33 Rü jexguma ga Pauru 
rü ínaxũxũ ga natanüwa. 34 Notürü 
nhuxre ga duü̃xü̃gü rü Pauruwe narüxĩ, 
rü Ngechuchuaxü̃́ najaxõgü. Rü 
natanüwa najexma ga Diuníchiu ga wüxi 
ga Areópagutanüxü̃, rü wüxi ga ngecü ga 
Dámari ga ngĩẽ́ga. Rü nhuxre ga togü rü 
ta najaxõgü. 
 
Corĩ́tiuwa najexma ga Pauru 
 
18
  
1 Rü jemawena rü inaxũãchi ga 
Pauru ga Atenawa, rü ĩãne ga 
Corĩ́tiuwa naxũ. 2 Rü jéma namaã 
PURACÜGÜ 17 
,  
18 
O Novo Testamento na língua ticuna do Brasil, 2da ed. ©2009, Liga Bíblica
341 
inajarüxũ ga wüxi ga jatü ga Aquiru ga 
Põtuanecü̱̃ã̱x ga jexwacax Romawa ga 
Itáriaanewa ne ũxü̃ nama̱x ga 
Prichiramaãx. Rü jéma Corĩ́tiuwa 
najexma jerü Romacü̱̃ã̱xgüarü ãẽ̱xgacü 
ga Cráudiu nanamu ga na 
ínachoxü̃xü̃ca̱x ga guxü̃ma ga Judéugü 
ga Romawa. Rü Pauru rü naxü̃tagu 
nanaxũãne. 3 Rü jexma nape rü 
naxchirunaxca̱x ga düxenüãrü üwa 
nügümaã napuracüe jerü woetama jema 
nixĩ ga norü puracü ga Pauru rü Aquiru 
rü Prichira. 4 Rü guxü̃ ga ngü̃xchigaarü 
ngunexü̃gu rü Judéugüarü 
ngutaque̱xepataü̃wa naxũũxü̃ ga Pauru, 
rü duü̃xü̃gümaã nidexaxü̃, rü 
najaxucu̱xẽgüxü̃. Rü jexgumarüü̃ ta 
najaxucu̱xẽgüxü̃ ga jema duü̃xü̃gü ga 
tama Judéugü ixĩgüxü̃. 5 Rü jixcamaxü̃ra 
ínangugü ga Chira rü Timúteu ga 
Machedóniãwa ne ĩxü̃. Rü jexguma 
inanaxügü ga Pauru ga aixcuma 
poraãcü nüxü̃ na jaxuxü̃ ga Tupanaãrü 
ore. Rü meãma Judéugüxü̃ nangúexẽẽ 
na Ngechuchu rü Tupana Nane ja Cristu 
na jiĩxü̃. 6 Notürü nümagü ga jema 
Judéugü rü inanaxügüe ga Paurumaã na 
nanuẽxü̃, rü namaã naguxchigagüxü̃. Rü 
jexguma inapamüchiru ga Pauru, jerü 
jema nixĩ ga wüxi ga cua̱xruü̃ naxca̱x ga 
jema duü̃xü̃gü na jemawa nüxü̃ 
jacua̱xãchitanüxü̃ca̱x ga norü chixexü̃. 
Rü nhanagürü nüxü̃: —Pegagu tátama 
nixĩ i na ipejarütauxexü̃, rü marü tama 
chaugagu tá nixĩ. Rü nhamaü̃cüü i 
chama rü tá ngẽma tama Judéugü 
ixĩgüxü̃tanüwa chaxũ —nhanagürü ga 
Pauru. 7 Rü ínaxũxũ ga guma 
ngutaque̱xepataü̃wa. Rü jéma najexma 
ga wüxi ga jatü ga Tíchiu ga Juchugu 
ãẽ́gaxü̃. Rü nüma rü Tupanaxü̃ 
nangechaü̃ rü jexma 
ngutaque̱xepataü̃cüwagu naxãpata. Rü 
jemaxü̃tawa naxũ ga Pauru, rü jexma 
nape. 8 Rü Crispu ga 
ngutaque̱xepataü̃ãrü ãẽ̱xgacü rü nama̱x 
rü guxü̃ma ga naxãcügü rü Cori ja 
Ngechuchuaxü̃́ najaxõgü. Rü 
jexgumarüü̃ ta rü muxü̃ma ga 
Corĩ́tiucü̱̃ã̱xgü rü najaxõgü ga jexguma 
nüxü̃ naxĩnüẽgu ga jema ore, rü 
nhu̱xmachi Pauru ínanabaiü̃xẽẽ. 9 Rü 
wüxi ga chütaxü̃ rü nango̱xetü ga Pauru. 
Rü Cori ja Tupana namaã nidexa, rü 
nhanagürü: —¡Rü tãṹ i cumuü̃xü̃! ¡Rü 
nüxü̃ ixuama i chorü ore! ¡Rü tãṹ i 
curüchianexü̃! 10 —Erü chama rü 
chacuxü̃tagu, rü taxúetáma chixexü̃ 
cumaã taxü. Erü daa ĩãnewa rü choxü̃́ 
nangẽxma i muxü̃ma i chorü duü̃xü̃gü 
—nhanagürü ga Tupana. 11 Rü wüxi ga 
taunecüarü ngãxü̃ Corĩ́tiuwa najexma ga 
Pauru. Rü jéma jema duü̃xü̃gütanüwa 
namaã nangúexẽẽtae ga Tupanaãrü ore. 
12 Notürü jexguma Acajaaneãrü ãẽ̱xgacü 
jixĩgu ga Gáriu, rü jema Judéugü rü 
wüxigu Pauruxü̃ nijauxgü, rü 
ãẽ̱xgacüpe̱xewa nanagagü. 13 Rü 
nhanagürügü nüxü̃ ga guma ãẽ̱xgacü: 
—Nhaã jatü rü duü̃xü̃güxü̃ naxucu̱xẽ na 
Tupanaxü̃ jacua̱xüü̃güxü̃ca̱x rü tama 
naga na naxĩnüẽxü̃ca̱x i tachiü̃ãneãrü 
mugü —nhanagürügü. 14 Rü Pauru marü 
nachonagüchaü̃, notürü nüma ga 
ãẽ̱xgacü ga Gáriu rü jema Judéugüxü̃ 
nangãxü̃, rü nhanagürü: —Rü 
ngẽxguma chi wüxi i taxü̃ i chixexü̃ 
naxü̱xgu, rü e̱xna namáẽtagu, rü 
ngẽxguma chi nixĩ i chama i pexü̃́ 
ichaxĩnüxü̃, Pa Judéugüx. 15 —Notürü 
PURACÜGÜ 18 
O Novo Testamento na língua ticuna do Brasil, 2da ed. ©2009, Liga Bíblica
342 
ngẽma pecümachiga rü perü mugüchiga 
rü perü ngu̱xẽẽtaechiga na jiĩxü̃, rü 
chama rü tama nüxü̃ chacuáxchaü̃ i 
ngẽma. ¡Rü pematama penamexẽẽ̱x! Rü 
chama rü tama ngẽmachigaarü ãẽ̱xgacü 
chixĩxchaü̃ —nhanagürü. 16 Rü jexguma 
ínanawoxü̃ ga jéma. 17 Rü jexguma 
guxü̃ma ga jema duü̃xü̃gü rü 
Judéugüarü ngutaque̱xepataü̃ãrü 
ãẽ̱xgacü ga Chótenegu ãẽ́gaxü̃xü̃ jexma 
nijauxgü. Rü jexmatama ãẽ̱xgacü ga 
Gáriupe̱xegu nanac̱uaixgü. Notürü 
nüma ga Gáriu rü taxu nhanagürüama. 
 
Pauru rü Ãtioquíaca̱x nataegu, rü 
nhu̱xmachi wenaxãrü inaxũãchi na 
norü tamaẽ̱xpü̱xcüna to ga 
nachiü̃ãnegüwa nangeaxü̃ ga 
Tupanaãrü ore 
18 Rü jemawena rü muxü̃ma ga 
ngunexü̃ jéma Corĩ́tiuwa najexma ga 
Pauru. Rü jixcama nüxü̃ narümoxẽ ga 
jema jaxõgüxü̃ rü nüxna inaxũãchi. Rü 
ĩãne ga Chẽcréawa naxũ namaã ga 
Prichira rü Aquiru. Rü Chẽcréawa nügü 
nidüpü̱xüeru ga Pauru jerü marü 
najanguxẽẽ ga wüxi ga uneta ga 
Tupanamaã nüxü̃ jaxuxü̃. [Rü woetama 
jema nixĩ ga nacümagü ga Judéugü ga 
jexguma janguxẽẽgüã̱xgu ga wüxi ga 
uneta ga Tupanamaã nüxü̃ jaxuxü̃.] Rü 
nhu̱xmachi Chẽcréaarü türewa rü wüxi 
ga wapurugu nichoü̃ na Síriaanewa 
naxĩxü̃ca̱x. 19 Rü jexguma Epéchiuwa 
nangugügu, rü Pauru nüxna nixũgachi 
ga Prichira rü Aquiru, rü Judéugüarü 
ngutaque̱xepataü̃wa naxũ. Rü jéma 
namaã nidexa ga jema Judéugü ga 
guma ngutaque̱xepataü̃wa 
ngutaque̱xegüxü̃xü̃. 20 Rü jema Judéugü, 
rü muxü̃ma ga ngunexü̃gü nüxü̃ 
naca̱a̱xü̃gü ga jexma na naxã́ũxü̃ca̱x, 
notürü ga nüma rü tama nanaxwa̱xe. 
21 Rü jemaca̱x nüxü̃ narümoxẽãma, rü 
nhanagürü nüxü̃: —Rü ngẽxguma 
Tupana naxwa̱xegu, rü wena táxarü 
pexca̱x chataegu —nhanagürü. Rü 
jemawena rü Epéchiuarü türewa 
najarüxüe, rü inaxũãchi. 22 Rü 
Checharéaarü türewa nangu, rü jéma 
ínaxüe. Rü nhu̱xmachi Jerucharéü̃wa 
naxũ na nüxü̃ janamoxẽxü̃ca̱x ga 
guxü̃ma ga jema jaxõgüxü̃. Rü 
nhu̱xmachi Ãtioquíawa naxũ. 23 Rü 
jexguma marü nhuxre ga ngunexü̃ jéma 
Ãtioquíawa najexmagu, rü wenaxãrü 
inaxũãchi ga Pauru na wüxichigü ga 
ĩãne ga Gárataanewa rü Fríjiaanewa 
jexmagünewa íjadauxü̃ca̱x rü 
jataãẽxẽẽgüãxü̃ca̱x ga guxü̃ma ga jema 
jaxõgüxü̃ ga guma ĩãnegüwa 
jexmagüxü̃. 
 
Aporu rü Epéchiuwa nüxü̃ nixu ga 
Tupanaãrü ore 
24 Rü jexgumaü̃cüü rü Epéchiuwa 
nangu ga wüxi ga Judéu ga Aporugu 
ãẽ́gaxü̃. Rü nüma rü ĩãne ga 
Arejã́driacü̱̃ã̱x nixĩ, rü nüxü̃́ natauxcha 
ga duü̃xü̃güpe̱xewa na jadexaxü̃. Rü 
meãma nüxü̃ nacua̱x ga Tupanaãrü ore i 
ümatüxü̃. 25 Rü nüma meã nüxü̃ nacua̱x 
ga Juã́ũ ga baiü̃xẽẽruü̃ãrü ngu̱xẽẽtae ga 
Cori ga Ngechuchuchiga, rü nüxü̃ 
nacua̱x na nhuxãcü Juã́ũ duü̃xü̃güxü̃ 
íbaiü̃xẽẽxü̃. Notürü jexicaxü̃tama 
nacua̱x ga Ngechuchuchiga. Notürü 
poraãcü nataãẽãcüma nidexa rü 
aixcuma nanangúexẽẽ ga duü̃xü̃gü. 26 Rü 
nüma ga Aporu rü tama namuü̃ãcüma 
PURACÜGÜ 18 
O Novo Testamento na língua ticuna do Brasil, 2da ed. ©2009, Liga Bíblica
343 
inanaxügü ga na jadexaxü̃ ga 
Judéugüarü ngutaque̱xepataü̃wa. 
Notürü jexguma Aporuxü̃ naxĩnüẽgu ga 
Prichira rü Aquiru, rü napatawa 
nanagagü na jexeraãcü namaã 
inanguxü̃xẽẽãxü̃ca̱x ga Ngechuchuchiga. 
27 Rü jexguma Acajaanewa naxũxchaü̃gu 
ga Aporu, rü jema jaxõgüxü̃ ga 
Epéchiucü̱̃ã̱x nüxü̃ narüngü̃xẽẽgü. Rü 
popera jéma namugü naxca̱x ga jema 
jaxõgüxü̃ ga Acajacü̱̃ã̱x na meã Aporuxü̃ 
najauxgüxü̃ca̱x. Rü jexguma Acajawa 
nanguxgu ga Aporu rü poraãcü nüxü̃ 
narüngü̃xẽẽ ga jema duü̃xü̃gü ga 
Tupanaãrü ngechaü̃gagu Ngechuchuaxü̃́ 
jaxõgüxü̃. 28 Rü guxü̃ ga 
duü̃xü̃güpe̱xewa nüxü̃ nüxü̃ nacua̱xẽẽ ga 
poraãcü na ínatüexü̃ ga jema Judéugü 
ga tama Ngechuchuxü̃ cuáxchaü̃güxü̃. 
Rü nümagü ga Judéugü rü 
taxucürüwama nhuxũ nhanagürügü, 
jerü ga Aporu rü Tupanaãrü ore ga 
ümatüxü̃wa meãma nüxü̃ nanawe̱x ga 
na Ngechuchu rü aixcuma Tupana Nane 
ja Cristu na jiĩxü̃. 
 
Epéchiuwa najexma ga Pauru 
 
19
  
1 Rü jexguma Corĩ́tiuwa 
najexmajane ga Aporu, rü 
Pauru rü naxpü̱xanegu idaxü̃ ga 
namawa nixüpetü, rü Epéchiuwa nangu. 
Rü jexma nüxü̃ najangau ga nhuxre ga 
jaxõgüxü̃. 2 Rü nüxna naca, rü 
nhanagürü nüxü̃: —¿Marü penajaxuxü̃ i 
Tupanaãẽ i Üünexü̃ ga jexguma 
pejaxõgügu? —nhanagürü. Rü nümagü 
nanangãxü̃, rü nhanagürügü: —Tama. 
Taguma nüxü̃ taxĩnüẽchiga na ṯacü jiĩxü̃ 
i Tupanaãẽ i Üünexü̃ —nhanagürügü. 
3 Rü jexguma ga Pauru rü nüxna naca rü 
nhanagürü nüxü̃: —¿Texéaxü̃́ 
pejaxõgüxü̃ ga jexguma ípebaiü̃gu? 
—nhanagürü. Rü nümagü nanangãxü̃, 
rü nhanagürügü: —Toma nüxü̃́ tajaxõ 
ga jema Juã́ũ ga baiü̃xẽẽruü̃ãrü 
ngu̱xẽẽtae —nhanagürügü. 4 Rü jexguma 
ga Pauru rü nhanagürü nüxü̃: —Juã́ũ 
ínanabaiü̃xẽẽ ga jema duü̃xü̃gü ga nüxü̃ 
rüxoexü̃ ga nacüma ga chixexü̃ rü 
Tupanaca̱x daugüxü̃. Notürü jema 
duü̃xü̃gümaã nüxü̃ nixu ta na nüxü̃́ 
jaxõgüãxü̃ca̱x ga Ngechuchu ga 
naweama ãcü —nhanagürü ga Pauru. 
5 Rü jexguma jemaxü̃ naxĩnüẽgu ga jema 
duü̃xü̃gü rü ínabaiü̃ naẽ́gagu ga Cori ja 
Ngechuchu. 6 Rü jexguma Pauru rü jema 
jaxõgüxü̃ẽ́tügu naxüme̱xgu, rü nüxna 
nangu ga Tupanaãẽ i Üünexü̃, rü to ga 
nagawachigü nidexagü, rü nüxü̃ 
nixugüe ga Tupanaãrü ore. 7 Rü maneca 
12 ga jatü nixĩgü ga jema duü̃xü̃gü. 8 Rü 
tamaẽ̱xpü̱x ga tawemacü jéma najexma 
ga Pauru. Rü Judéugüarü 
ngutaque̱xepataü̃wa naxũũxü̃ rü tama 
namuü̃ãcüma nüxü̃ nixuuxü̃ ga 
Tupanaãrü ore. Rü nanangúexẽẽ na 
nhuxãcü ãẽ̱xgacü na jiĩxü̃ ja Tupana, rü 
nüxü̃́ nanangúchaü̃xẽẽ na 
Ngechuchuaxü̃́ jaxõgüãxü̃ca̱x. 9 Notürü 
najexma ga nhuxre ga duü̃xü̃gü ga tama 
nüxü̃ cua̱xgüchaü̃xü̃ rü tama 
jaxõgüchaü̃xü̃. Rü nümagü inanaxügüe 
ga na jema muxü̃ma ga duü̃xü̃güpe̱xewa 
chixexü̃ jaxugüexü̃ nachigagu ga Cori ga 
Ngechuchu. Rü jemaca̱x nüxna 
nixũgachi ga Pauru, rü toxnamana 
nanagagü ga jema jaxõgüxü̃. Rü guxü̃ ga 
ngunexü̃gu namaã nüxü̃ nixuchiga ga 
ore nawa ga wüxi ga ngutaque̱xepataü̃ 
ga Tiranuãrü ngúepataü̃ ga naẽ́ga. 10 Rü 
PURACÜGÜ 18 
,  
19 
O Novo Testamento na língua ticuna do Brasil, 2da ed. ©2009, Liga Bíblica
344 
jemaãcü nanaxü ga taxre ga taunecü, rü 
jemaãcü guxü̃ma ga Áchiaanecü̱̃ã̱xgü ga 
Judéugü rü Gregugü rü nüxü̃ naxĩnüẽ 
ga Cori ja Tupanaãrü ore. 11 Rü Tupana 
Pauruxü̃ narüngü̃xẽẽ ga na naxüãxü̃ ga 
taxü̃gü ga mexü̃gü ga Tupanaãrü 
poramaã naxüxü̃. 12 Rü a̱i̱xrüxü̃ ga norü 
dechugü ga Pauru rü naxchirugü rü 
duü̃xü̃gü rü jema iḏaaweexü̃xü̃tawa 
nanangegü. Rü jexguma jema 
iḏaaweexü̃ nüxü̃ ingõgügügu ga jema 
naxchiru rü e̱xna dechu, rü naxca̱x 
nitaanegü. Rü jema duü̃xü̃gü ga 
ṉg̱oxoã̱xgüxü̃ rü ta naxca̱x nitaanegü. 
13 Notürü najexma ga nhuxre ga 
Judéugü ga ĩãnegüwachigü ixĩẽtanüxü̃ 
rü ṉg̱oxogüarü woxü̃wa puracüexü̃. Rü 
nüxü̃ naxügü na Cori ja 
Ngechuchuégagu na ínawoxü̃ãxü̃ ga 
ṉg̱oxogü nawa ga jema duü̃xü̃gü ga 
ṉg̱oxoã̱xgüxü̃. Rü nhanagürügü: 
—Ngechuchu ja Pauru nüxü̃ 
ixuchigacüégagu pexü̃ tamu na 
ípechoxü̃xü̃ca̱x —nhanagürügü ga jema 
Judéugü. 14 Rü jema 7 ga jema ügüxü̃, 
rü wüxi ga Judéugüarü paigüarü 
ãẽ̱xgacü ga Chewagu ãẽ́gaxü̃ nanegü 
nixĩgü. 15 Notürü wüxi ga ngunexü̃gu ga 
jexguma wüxi ga ṉg̱oxoxü̃ 
ínata̱xüchigüchaü̃gu, rü jema ṉg̱oxo 
nanangãxü̃, rü nhanagürü: —Nüxü̃ 
chacua̱x ja Ngechuchu, rü nüxü̃ chacua̱x 
ja Pauru na texé jiĩxü̃. ¿Notürü i pema 
rü texégü peixĩgü? —nhanagürü. 16 Rü 
jexguma ga jema jatü ga ṉg̱oxoã́xü̃ rü 
jema duü̃xü̃gü ga 
ínata̱xüchigüchaü̃xü̃na najuxu, rü nüxü̃ 
narüporamaẽ ga guxü̃ma, rü 
ínanagáuü̃xü̃ne. Rü jemaãcü 
ngexchiruxü̃ma rü napíexü̃ma nibuxmü 
ga guma ĩwa. 17 Rü guxü̃ma ga Judéugü 
rü Gregugü ga Epéchiuwa jexmagüxü̃ rü 
nüxü̃ nacuáchiga ga jema. Rü poraãcü 
namuü̃ẽ ga guxü̃ma. Rü jemaãcü 
jexeraãcü natachiga ga Cori ga 
Ngechuchu ga jéma. 18 Rü muxü̃ma ga 
jema jaxõgüxü̃ rü jéma ningugüetanü, 
rü guxü̃ ga duü̃xü̃güpe̱xewa nüxü̃ 
nixugüechigü ga nüma rü ta na 
najuüechiréxü̃, notürü tá nüxü̃ na 
naxoexü̃ ga jema. 19 Rü muxü̃ma ga 
jema ijuüechiréxü̃, rü jéma nanana ga 
norü poperagü ga juüpane ga nawa 
nangúexü̃, rü guxãpe̱xewa ínanagu. Rü 
jexguma nangugügüãgu ga natanü ga 
jema poperagü, rü maneca 50,000 
tachinü ga dĩẽru ga tatanüxü̃wa nangu. 
20 Rü jemaãcü ga Cori ja Tupanaãrü ore, 
rü jexeraãcü nixũchigü, rü jexeraãcü 
duü̃xü̃gü nüxü̃ nadau na nhuxãcü 
naporaxü̃ ga jema ore. 21 Rü jemawena 
ga Pauru, rü nagu narüxĩnü ga 
Machedóniããnewa rü Acajaanewaxíra 
na naxũxü̃, rü jéma nhu̱xmachi 
Jerucharéü̃wa na naxũxü̃. Jerü jema 
nhanagürü: —Rü ngẽ́ma Jerucharéü̃wa 
tá chaxũ, rü jixcama rü Romawa rü tá ta 
chaxũ —nhanagürü. 22 Rü jemaca̱x 
nügüpe̱xegu Machedóniããnewa 
nanamugü ga taxre ga norü ngü̃xẽẽruü̃ 
ga Timúteu rü Erastu. Notürü nüma ga 
Pauru rü nhuxre ga ngunexü̃ 
Áchiaanegu narüxã̱ũ̱x. 
 
Nanuẽ ga duü̃xü̃gü ga Epéchiuwa 
23 Rü jexgumaü̃cüü rü Epéchiuwa rü 
nanaxi̱xãchitanüãẽ ga duü̃xü̃gü, rü 
poraãcü nanuẽ nachigagu ga Cori ja 
Tupanaãrü ore. 24 Rü jemaãcü naxüpetü 
nagagu ga wüxi ga jatü ga dĩẽrumüwa 
PURACÜGÜ 19 
O Novo Testamento na língua ticuna do Brasil, 2da ed. ©2009, Liga Bíblica
345 
puracüxü̃ ga Demétriugu ãẽ́gaxü̃. Rü 
nüma rü ínanaxüxü̃ ga norü tupana ga 
Diánaãrü tupaucachicüna̱xãgü ga 
dĩẽrumünaxca̱x. Rü najexma ga muxü̃ma 
ga norü puracütanüxü̃ ga jemawa 
puracüexü̃. Rü guxü̃ma poraãcü meã 
nüxü̃́ naxãtanü ga jema puracü. 25 Rü 
nüma ga Demétriu rü 
nanangutaque̱xexẽẽ ga guxü̃ma ga 
puracütanüxü̃ ga jemawa puracüexü̃, rü 
nhanagürü nüxü̃: —Pa Chamücügüx, 
meã nüxü̃ pecua̱xgü na nhaã tórü 
dĩẽrumüãrü puracügu na ngĩxü̃ ijaxuxü̃ i 
tórü dĩẽru. 26 Rü marü nüxü̃ pedaugü i 
ngẽma Pauru rü nüxü̃ pexĩnüẽ na 
nhuxãcü jaxucu̱xẽgüãxü̃ i duü̃xü̃gü, rü 
nhuxãcü namaã nüxü̃ jaxuxü̃ na tama 
aixcuma tupanagü jiĩxü̃ i ngẽma 
tupanagü i jixema ixügüxü̃. Rü 
ngẽmaãcü muxü̃ma i duü̃xü̃güxü̃ nüxü̃ 
narüxoexẽẽ na tama tórü tupanagüaxü̃́ 
jaxõgüãxü̃ca̱x. Rü tama núma 
Epéchiuwaxicatama ngẽxü̃ nawagü 
notürü wixguxü̃chi taa̱x guxü̃ i 
Áchiaanewa ngẽmaãcü chixri 
najaxucu̱xẽgü i duü̃xü̃gü. 27 Rü pema 
nüxü̃ pecua̱x rü tórü puracüca̱x rü 
naxãũcüma i ngẽma. Rü wüxi i chixexü̃ 
ta nixĩ i naxca̱x i tórü tupana i Diánaãrü 
tupauca ja taxü̃ne. Rü nhu̱xma rü 
muxü̃ma i duü̃xü̃gü rü ngĩxü̃ nangechaü̃ 
i Diána i guxü̃ i Áchiaanewa rü guxü̃ i 
naãnewa. Notürü ngẽma Pauruarü 
ucu̱xẽgagu rü düxwa tãũxü̃táma ngĩxü̃ 
nangechaü̃ i duü̃xü̃gü, rü ngẽmaãcü 
düxwa inaãrüxo tá ta i tórü puracü 
—nhanagürü ga Demétriu. 28 Rü 
jexguma jemaxü̃ naxĩnüẽgu, rü poraãcü 
nanuẽ, rü tagaãcü nhanagürügü: 
—¡Namaxü̃ i Epéchiucü̱̃ã̱xgüarü tupana i 
Diána! —nhanagürügü. 29 Rü guxü̃ma ga 
jema ĩãnecü̱̃ã̱xgü rü poraãcü jexma 
ínatüeãẽ. Rü ínanajauxü̃ ga Gaju rü 
Aristácu ga Machedóniããnecü̱̃ã̱xgü ga 
Paurumücügü, rü guma ĩ ga ĩãneãrü 
ngutaque̱xepataü̃wa nanagauxü̃tanü. 
30 Rü Pauru rü ta jexma naxücuchaü̃ na 
jema duü̃xü̃gümaã jadexaxü̃ca̱x, notürü 
jema jaxõgüxü̃ nüxna nanachu̱xu ga 
jexma na naxücuxü̃. 31 Rü jema 
Áchiaaneãrü ãẽ̱xgacügütanüwa rü 
najexma ga nhuxre ga Paurumücügü 
ixĩgüxü̃. Rü nümagü rü ta Pauruxü̃tawa 
namugagü na tama jema 
ngutaque̱xechicagu naxücuxü̃ca̱x. 32 Rü 
joxni ga duü̃xü̃gü ga jema 
ínangutaque̱xegüxü̃wa, rü nümaxü̃ rü 
wüxi ga oremaã aita naxüe, rü togü ga to 
ga oremaã aita naxüe. Jerü poraãcü 
nanaxi̱xãchiãẽgü ga guxü̃ma ga jema 
duü̃xü̃gü ga jéma ngutaque̱xegüxü̃. Rü 
muxü̃ma rü tama nüxü̃ nacua̱xgü ga 
ṯacüca̱x na nangutaque̱xegüxü̃. 33 Notürü 
jéma najexma ga wüxi ga Judéu ga 
Arejã́dregu ãẽ́gaxü̃. Rü jema togü ga 
Judéugü rü namaã nüxü̃ nixu ga ṯacüca̱x 
na nangutaque̱xexü̃. Rü duü̃xü̃güpe̱xewa 
nanamugü na jadexaxü̃ca̱x rü naẽ́tüwa 
nachogüxü̃ca̱x ga jema Judéugü ga jéma 
jexmagüxü̃. Rü nüma ga Arejã́dre rü 
naxunagüme̱xẽ na ijanachianegüxü̃ca̱x 
ga duü̃xü̃gü, na namaã jadexaxü̃ca̱x. 
34 Notürü jexguma nüxü̃ 
jacua̱xãchitanügu ga Arejã́dre rü Judéu 
na jiĩxü̃, rü guxü̃ma ga jema duü̃xü̃gü rü 
wüxigu tagaãcü aita naxüe. Rü taxre ga 
ngora ninge ga na tagaãcü nhagüxü̃: 
—¡Namaxü̃ i Epéchiucü̱̃ã̱xgüarü tupana i 
Diána! —nhagüxü̃. 35 Rü düxwa jema 
ĩãneãrü ãẽ̱xgacü nanachiãchixẽẽ ga jema 
PURACÜGÜ 19 
O Novo Testamento na língua ticuna do Brasil, 2da ed. ©2009, Liga Bíblica
346 
muxü̃ma ga duü̃xü̃gü, rü nhanagürü 
nüxü̃: —Pa Epéchiucü̱̃ã̱xgüx, guxü̃ma i 
duü̃xü̃gü nüxü̃ nacua̱x na Diánaãrü 
tupauca ja taxü̃neãrü daruü̃ na ixĩgüxü̃. 
Rü guxü̃ma nüxü̃ nacua̱x na núma tüxü̃́ 
nangẽxmaxü̃ i Diánachicüna̱xã i 
dauxü̃wa rünguxü̃. 36 —Rü nhu̱xma na 
guxü̃ma nüxü̃ na cuáxü̃ na aixcuma jiĩxü̃ 
i ngẽma, rü name nixĩ na pechiãchixü̃, rü 
taxuü̃ma i chixexü̃ pexüexü̃. 37 —Erü 
nhaã jatügü i nuã pegagüxü̃, rü taxuü̃ma 
i chixexü̃ ngĩmaã naxügü i tórü tupana, 
rü tama chixexü̃ nixugüe ngĩchigagu. 
38 —Rü ngẽxguma chi Demétriu rü 
ngẽma namücügü i namaã napuracüexü̃ 
rü nüxü̃́ nangẽxmagu i ṯacü i tama norü 
me ixĩxü̃, rü nangẽxma i 
ngutaque̱xechicagü i ngextá ãẽ̱xgacügü 
duü̃xü̃güxü̃ íicagüxü̃wa. Rü name nixĩ na 
ngẽ́ma ãẽ̱xgacügüpe̱xewa namexẽẽãxü̃ i 
ṯacü i tama norü me ixĩxü̃. 39 —Rü 
ngẽxguma nangẽxmagu i ṯacü i to i perü 
guxchaxü̃gü, rü name nixĩ i ĩãneãrü 
ãẽ̱xgacügüarü ngutaque̱xewa penamexẽẽ 
i ngẽma. 40 —Erü nhu̱xma rü 
taxãũcümaxü̃gugü rü ngürüãchi ãẽ̱xgacü 
ja tacü ja Romawa ngẽxmacü rü tüxna tá 
naxca̱x naca i ngẽma nhu̱xma 
ngupetüxü̃. Erü aixcuma taxumaãma 
tanangãxü̃ẽ́ga i ãẽ̱xgacü, ega tüxna 
nacaxgu naxca̱x i nhaã ngutaque̱xe i 
nawa pexãũgatanüxü̃ —nhanagürü. 41 Rü 
jexguma marü jema nhaxguwena, rü 
ínajamugü ga jema duü̃xü̃gü. 
 
Machedóniããnewa rü 
Gregugüchiü̃ãnewa naxũ ga Pauru 
 
20
  
1 Rü jexguma marü 
nangupetügu ga jema na 
íjacuxcuxü̃ ga duü̃xü̃gü, rü Pauru 
naxca̱x nangema ga jema jaxõgüxü̃ na 
jaxucu̱xẽgüãxü̃ca̱x. Rü jexguma marü 
namaã nüxü̃ nachaugu, rü nüxü̃ 
narümoxẽ, rü inaxũãchi ga 
Machedóniããnewa na naxũxü̃. 2 Rü 
jexguma jema naãnewa jaxüpetügu, rü 
taãẽxü̃ ga oremaã najaxucu̱xẽgü ga 
jema jaxõgüxü̃ ga wüxichigü ga ĩãnewa 
jexmagüxü̃. Rü jemaãcü 
Gregugüchiü̃ãnewa nangu. 3 Rü jéma 
najexma ga tamaẽ̱xpü̱x ga tawemacü. 
Rü jexguma marü inaxũãchichaü̃gu ga 
Síriaanewa na naxũxü̃, rü tama 
wapurugu nixũ jerü nüxü̃ nacuáchiga ga 
na nhuxre ga Judéugü jama̱xgüchaü̃xü̃. 
Rü jemaca̱x nagu narüxĩnü ga 
dauxchitagu na nataeguxü̃, rü wenaxãrü 
Machedóniããnewa na naxüpetüxü̃. 4 Rü 
ínajaxümücügü ga Sopátru ga 
Beréacü̱̃ã̱x ga Píu nane, rü Aristácu rü 
Secũdu ga Techarónicacü̱̃ã̱xgü, rü Gaju 
ga Derbecü̱̃ã̱x, rü Timúteu, rü Tíquicu, 
rü Trófimu ga Áchiaanecü̱̃ã̱xgü. 5 Rü 
jema jatügü rü nüxĩra tope̱xegu naxãgü, 
rü Truádewa toxü̃ najarüṉg̱uxẽẽgü. 6 Rü 
nawena ga jema Judéugüarü peta ga 
üpetüchiga ga põũ ga ngearü 
puxẽẽruü̃ã́xü̃ nagu nangõ̱xgüxü̃, rü 
wapurugu Piripuwa itaxĩãchi. Rü 
wüxime̱ẽ̱xpü̱x ga ngunexü̃ ngupetügu, 
rü Truádegu nüxü̃ tajangaugü ga jema 
tope̱xegu ãgüxü̃. Rü jexma tarücho ga 7 
ga ngunexü̃. 
 
Truádegu nanaxũãne ga Pauru 
7 Rü jema jüxüarü ngunexü̃gu rü 
tangutaque̱xegü namaã ga jema 
jaxõgüxü̃ na tanangṍxü̃ca̱x ga põũ ga 
bücuxü̃ jema Ngechuchu toxü̃ 
ngúexẽẽxü̃rüü̃. Rü jema jaxõgüxü̃maã 
PURACÜGÜ 19 
,  
20 
O Novo Testamento na língua ticuna do Brasil, 2da ed. ©2009, Liga Bíblica
347 
nidexa ga Pauru. Rü nanama̱xẽẽ ga norü 
dexa nhu̱xmata ngãxü̃cüwa nangu, jerü 
moxü̃ãcü inaxũãchichaü̃. 8-9 Rü dauxü̃wa 
ga guma ĩpataarü tamaẽ̱xpü̱xchiü̃wa 
jexmaxü̃ ga ucapuwa tangutaque̱xegü. 
Rü namu ga omü ga jéma naĩgüxü̃. Rü 
najexma ga wüxi ga ngextü̱xücü ga 
Eutícugu ãẽ́gacü. Rü jéma wüxi ga jema 
ucaputapü̱xarü ĩã̱xwa narüto. Notürü ga 
Pauruarü dexa, rü poraãcü nama̱x. Rü 
jemaca̱x ga guma ngextü̱xücü rü 
poraãcü najaxta, rü düxwa nipeãchi rü 
jema ĩã̱xwa narüngu, rü nhaxtüanegu 
nangu. Rü jéma jucüma nanajauxgü. 
10 Rü ínarüxĩ ga Pauru, rü 
najanawüxüchi ga guma ngextü̱xücü, rü 
duü̃xü̃güxü̃ nhanagürü: —¡Tãṹ i 
peḇaixãchiexü̃, erü namaxü̃ nixĩ! 
—nhanagürü. 11 Rü jexguma wenaxãrü 
dauxü̃ naxĩ, rü inanabücu ga jema põũ, 
rü nanangõ̱x. Rü wenaxãrü nidexa 
nhu̱xmata jangune, rü jexguma 
inaxũãchi. 12 Rü guma ngextü̱xücü rü 
maxü̃cü napatawa nanagagü. Rü 
jemaca̱x poraãcü nataãẽgü ga guxü̃ma 
ga nümagü. 
 
Truádewa inaxũãchi ga Pauru rü 
Miretuwa naxũ 
13 Rü jexguma ga Pauru rü nhanagürü: 
—Dauxchitagu tá chixũ nhu̱xmatáta 
ĩãne ja Achuwa changu na ngẽ́ma pexü̃ 
chixüexü̃ca̱x —nhanagürü. Rü jemaca̱x 
ga toma rü wapurugu tichoü̃ rü joxni 
nape̱xegu taxĩ nhu̱xmata Achuwa 
tangugü. 14 Rü jexguma Achugu 
Paurumaã togü tajangauxgu, rü jéma 
toxü̃ nixüe. Rü tachopetü ga jéma 
nhu̱xmata Miterénewa tangugü. 15 Rü 
jéma itaxĩãchi rü moxü̃ãcü Quíuarü 
to̱xma̱xtawa tachopetü. Rü jemaãrü 
moxü̃ãcü Chamuwa tangugü. Rü 
jemaãrü moxü̃ãcüama Miretuwa 
tangugü. 16 Rü jemaãcü ítixĩ jerü ga 
Pauru rü tama Áchiaanegu 
nanuxcüchaü̃. Jerü nanaxwa̱xe ga paxa 
Jerucharéü̃wa na nanguxü̃ naxca̱x ga 
Pẽtecóstearü ngunexü̃. Rü jemaca̱x nagu 
narüxĩnü na tama Epéchiugu íjadauxü̃. 
 
Jaxõgüxü̃ãrü ãẽ̱xgacügü ga 
Epéchiucü̱̃ã̱xmaã nidexa ga Pauru 
17 Notürü jexguma Miretuwa 
tangugügu rü Epéchiuwa naxca̱x 
namuga ga Pauru na naxü̃tawa 
naxĩxü̃ca̱x ga jema jaxõgüxü̃ãrü 
ãẽ̱xgacügü ga Epéchiucü̱̃ã̱x. 18 Rü 
jexguma Pauruxü̃tawa nangugügu, rü 
nhanagürü nüxü̃: —Pema meã nüxü̃ 
pecua̱xgü ga nhuxãcü pepe̱xewa na 
chamaxü̃xü̃ ga guxü̃gu ga jexguma 
noxritama nuã Áchiaanewa chaxũxgu. 
19 Rü guxü̃guma ga jexguma petanüwa 
chajexmagu, rü meãma chanaxü ga Cori 
ja Tupanaãrü puracü, taguma chaugü 
chicua̱xüü̃ãcüma. Rü woo muẽ̱xpü̱xcüna 
poraãcü changechaü̃gu, nagagu ga jema 
chixexü̃ ga chamaã naxügüchaü̃xü̃ ga 
Judéugü, notürü naẽ́tüwa chanaxüama 
ga jema puracü. 20 Rü taguma 
íchajachaxãchi ga pemaã nüxü̃ na 
chixuxü̃ ga guxü̃ma ga jema ore ga perü 
mexü̃ca̱x ixĩxü̃. Rü guxü̃ ga 
duü̃xü̃güpe̱xewa, rü pepatagüwa rü ta 
pexü̃ changúexẽẽ ga jema ore. 21 Rü 
Judéugümaã rü jema tama Judéugü 
ixĩgüxü̃maã nüxü̃ chixu na namexü̃ ga 
na nüxü̃ naxoexü̃ca̱x ga norü chixexü̃gü 
rü Tupanaga naxĩnüẽxü̃ca̱x, rü nüxü̃́ na 
jaxõgüãxü̃ca̱x ga tórü Cori ja 
PURACÜGÜ 20 
O Novo Testamento na língua ticuna do Brasil, 2da ed. ©2009, Liga Bíblica
348 
Ngechuchu. 22 Rü nhu̱xma rü 
Jerucharéü̃wa chaxũ erü Tupanaãẽ i 
Üünexü̃ rü ngẽ́ma choxü̃ namu. Notürü 
tama nüxü̃ chacua̱x na ṯacü tá choxü̃ 
üpetüxü̃ i ngẽ́ma. 23 Rü ngẽma nüxü̃ 
chacuáxü̃ nixĩ i duü̃xü̃gü tá choxü̃ 
napocu rü guxchaxü̃gü tá choxü̃ 
naxüpetü i Jerucharéü̃wa. Rü 
ngẽxĩcatama nixĩ i chamaã nüxü̃ jaxuxü̃ 
i Tupanaãẽ i Üünexü̃ i guxü̃ne ja ĩãne i 
ngextá íchixũgüxü̃wa. 24 Notürü tama 
ngẽma ãũcümaxü̃gu charüxĩnü erü 
nüẽ́tama nixĩ ega woo chaju̱xgu. Notürü 
ngẽma chanaxwa̱xexü̃ nixĩ na 
taãẽãcüma chapuracüamaxü̃ na meã 
chajanguxẽẽxü̃ca̱x i ngẽma puracü ga 
tórü Cori ja Ngechuchu choxna ãxü̃ rü 
nüxü̃ chixuxü̃ca̱x i norü ore i mexü̃ na 
nhuxãcü Tupana tüxü̃ ngechaü̃xü̃. 25 Rü 
nhu̱xma rü marü nüxü̃ chacua̱x rü 
tagutáma wena choxü̃ pedaugü i pema 
ga marü pemaã nüxü̃ chixuxe na 
nhuxãcü ãẽ̱xgacü na jiĩxü̃ ja Tupana. 
26 Rü ngẽmaca̱x i nhama i ngunexü̃gu rü 
pemaã nüxü̃ chixu rü marü tama 
chaugagu nixĩ ega texé petanüwa 
ijarütau̱xgu. 27 Erü marü meãma pemaã 
nüxü̃ chixu i guxü̃ma i ngẽma Tupana 
pexü̃́ naxwa̱xexü̃, rü taxuü̃ma ichicu̱x. 
28 Rü ngẽmaca̱x i nhu̱xma rü penaxwa̱xe 
na pexuãẽgüxü̃ rü meã nüxna 
pedaugüxü̃ i guxü̃ma i jaxõgüxü̃ i 
petanüwa ngẽxmagüxü̃. Erü ngẽma nixĩ 
i Tupanaãxẽ i Üünexü̃ nagu pexü̃ 
mugüxü̃ na nüxna pedaugüxü̃ca̱x i 
ngẽma Tupanaãrü duü̃xü̃gü i jaxõgüxü̃ i 
Ngechuchu nagümaãtama naxca̱x 
taxexü̃. 29 Chama nüxü̃ chacua̱x rü 
ngẽxguma íchixũxgu, rü chawena tá 
pexca̱x nuã naxĩ i togü i duü̃xü̃gü. Rü tá 
nanachixexẽẽchaü̃ i ngẽma jaxõgüxü̃ 
nhama airugü i idüraexü̃ i carnerugüxü̃ 
ngĩãchixẽẽxü̃rüü̃. 30 Rü woo 
petanüwatátama nangẽxmagü i nümaxü̃ 
i tá doramaremaã nangúexẽẽxü̃ i ngẽma 
jaxõgüxü̃ na nügüwe naxĩxẽẽãxü̃ca̱x. 
31 ¡Pegüna pedaugü, rü nüxna 
pecua̱xãchie na nhuxãcü tamaẽ̱xpü̱x ga 
taunecügu rü ngunecü rü chütacü rü 
taguma íchajachaxãchixü̃ ga pexca̱x 
chaxauxãcüma na pexü̃ chixucu̱xẽgüxü̃ 
ga wüxichigü! 32 Rü nhu̱xmax, Pa 
Chaueneẽgüx, rü Tupanana pexü̃ 
chamugü. Rü chanaxwa̱xe i naga 
pexĩnüẽ i norü ore i tüxü̃ nüxü̃ cua̱xẽẽxü̃ 
na nhuxãcü poraãcü tüxü̃ nangechaü̃xü̃. 
Erü ngẽma norü ore tá pexü̃ naporaexẽẽ 
na tórü Corica̱x pemaxẽxü̃ca̱x rü pexü̃́ 
nangẽxmaxü̃ca̱x i pechica namaã i 
guxü̃ma i duü̃xü̃gü i Tupana idexechixü̃. 
33 Chama rü taxuguma chaugüca̱x 
chanaxwa̱xe ga texéarü dĩẽru rü 
texéchiru. 34 Rü pematama rü meã nüxü̃ 
pecua̱x ga nhuxãcü daa cha̱xme̱xmaã na 
chapuracüxü̃ naxca̱x ga jema choxü̃́ rü 
chamücügüaxü̃́ taxuxü̃. 35 Rü guxü̃guma 
meã pexü̃ changúexẽẽ na ngẽmaãcü 
pepuracüexü̃ na nüxü̃ perüngü̃xẽẽxü̃ca̱x 
i ngẽma duü̃xü̃gü i nüxü̃́ nataxuxü̃. Rü 
name nixĩ na nüxna pecua̱xãchiexü̃ i 
Cori ja Ngechuchuarü ore ga nümatama 
nhaxü̃: 
“Rü narümemaẽ nixĩ i pema na 
toguena penaxãxü̃ rü tama i tüma 
pexna tanaxãxü̃”, nhaxü̃. 36 Rü jexguma 
jema nhaxguwena ga Pauru, rü 
inacaxã́pü̱xü namaã ga guxü̃ma, rü 
najumuxẽ. 37 Rü guxü̃ma poraãcü 
naxauxe, rü Pauruna nana̱ĩ̱xãchigü, rü 
nüxü̃ nawãĩxgü. 38 Jerü poraãcü 
PURACÜGÜ 20 
O Novo Testamento na língua ticuna do Brasil, 2da ed. ©2009, Liga Bíblica
349 
nangechaü̃ẽ naxca̱x ga jema ore ga 
namaã nüxü̃ jaxuxü̃ ga: 
“Marü tagutáma wena choxü̃ 
pedaugü” nhaxü̃. Rü nümagü 
ínajaxümücügü nhu̱xmata wapuruwa 
nangu. 
 
Jerucharéü̃wa naxũ ga Pauru 
 
21
  
1 Rü jexguma nüxna itaxĩãchi 
ga jema jaxõgüxü̃, rü 
wapurugu tichoü̃. Rü Cochu ga 
capaxũca̱x noxtacüma tichaetaxü̃. Rü 
moxü̃ãcü rü Rodewa taxĩ. Rü jéma 
itaxĩãchi, rü Pátarawa tangugü. 2 Rü 
jexma nüxü̃ tajangau ga wüxi ga 
wapuru ga Peníchiawa ũxü̃ne. Rü nagu 
tichoü̃, rü itaxĩãchi. 3 Rü jixcamaxü̃ra 
nüxü̃ tadaugü ga Chipre. Rü torü 
ṯoxwecüwawaama naxü, rü nüxü̃ 
tachopetü. Rü itinhaxwetaxü̃ nhu̱xmata 
Síriaanewa tangugü. Rü Tiruwa ítachoü̃, 
jerü jéma nixĩ ga ínanuü̃ãcuxü̃ ga guma 
wapuru. 4 Rü jexma nüxü̃ tajangau ga 
jémacü̱̃ã̱x ga jaxõgüxü̃, rü 7 ga ngunexü̃ 
jéma natanüwa tajexmagü. Rü 
Tupanaãẽ i Üünexü̃ najadexagüxẽẽ ga 
jema jaxõgüxü̃, rü Pauruxü̃ 
nhanagürügü: —¡Tãṹ i Jerucharéü̃wa 
cuxũxü̃! —nhanagürügü. 5 Notürü 
jexguma nangupetügu ga jema 7 ga 
ngunexü̃gü, rü itaxĩãchi. Rü jema 
jaxõgüxü̃ rü towe narüxĩ. Rü 
naxma̱xmaãchigü rü naxãcügümaãchigü 
toxü̃ ínixümücügü ga guxü̃ma nhu̱xmata 
guma ĩãnechipenüwa tangugü. Rü 
jexma naxnücügu tacaxgüã́pü̱xü, rü 
tajumuxẽgü. 6 Rü jexguma ga toma rü 
nüxü̃ tarümoxẽgü, rü tichoü̃ ga 
wapuruwa. Rü nümagü rü napataca̱x 
nawoegu. 7 Rü toma rü Tiruwa itaxĩãchi 
rü Petomáĩdawa tangugü. Rü jéma 
ítachoü̃, jerü jexma najacua̱x ga 
wapurugu na taxĩxü̃. Rü nüxü̃ 
tarümoxẽgü ga jema jaxõgüxü̃ ga jéma 
jexmagüxü̃, rü wüxi ga ngunexü̃ 
natanügu tarücho. 8 Rü moxü̃ãcü 
itaxĩãchi ga jéma, rü Checharéawa 
tangugü. Rü Piripi ga Tupanaãrü orearü 
uruü̃patawa taxĩ. Rü nüma rü jema 7 ga 
ngü̃xẽẽruü̃gü ga tupaucana 
daugüxü̃tanüxü̃ nixĩ. Rü jexma naxü̃tagu 
tapegü. 9 Rü nüma nüxü̃́ ijexma ga 
ãgümücü ga naxãcügü ga taguma 
ixãtecü ga Tupanaãrü orexü̃ ixugüecü. 
10 Rü jexguma marü nhuxre ga ngunexü̃ 
jéma tajexmagügu, rü Judéaanewa ne 
naxũ ga wüxi ga Tupanaãrü orearü uruü̃ 
ga Agabugu ãẽ́gaxü̃. 11 Rü jexguma 
toxü̃tawa nanguxgu ga Agabu, rü 
nanajaxu ga Pauruarü gojexü̃. Rü 
namaã nügü nina̱ĩ̱xgücutü, rü nügü 
nináĩme̱x, rü nhanagürü: —Tupanaãẽ i 
Üünexü̃ marü chamaã nidexa rü 
nhanagürü: 
“Rü nhaãcü tá najana̱ĩ̱xgü i Judéugü i 
Jerucharéü̃wa i nhaã gojexü̃ãrü jora. Rü 
ngẽma duü̃xü̃gü i tama Judéugü 
ixĩgüxü̃na tá nanamugü”, nhanagürü. 
12 Rü jexguma jema orexü̃ taxĩnüẽgu, rü 
toma rü jema Checharéacü̱̃ã̱xgümaã 
Pauruxü̃ taca̱a̱xü̃gü ga tama 
Jerucharéü̃wa na naxũxü̃ca̱x. 13 Notürü 
nüma ga Pauru rü toxü̃ nangãxü̃ rü 
nhanagürü: —¿Tü̱xcüü̃ pexauxe rü 
choxü̃ pengechaü̃xẽẽ? Chama rü 
íchamemare na chináĩxü̃. Rü 
ngẽxgumarüü̃ ta rü marü íchame na 
Jerucharéü̃gu chajuxü̃ naxca̱x ja Cori ja 
Ngechuchu —nhanagürü. 14 Rü jexguma 
marü taxuacüma tanachu̱xugu, rü 
PURACÜGÜ 20 
,  
21 
O Novo Testamento na língua ticuna do Brasil, 2da ed. ©2009, Liga Bíblica
350 
tachianemare, rü nhatarügü: —¡Ẽcü 
jangu i Cori ja Tupanaãrü ngúchaü̃! 
—nhatarügügü. 15 Rü jemawena rü togü 
tamexẽẽgü, rü Jerucharéü̃wa taxĩ. 16 Rü 
towe narüxĩ ga nhuxre ga jaxõgüxü̃ ga 
Checharéacü̱̃ã̱xgü, rü Masṍũpatawa toxü̃ 
nagagü. Rü nüma nixĩ ga wüxi ga 
Chíperecü̱̃ã̱x ga ü̃pamama woetama 
jaxõxü̃. Rü naxü̃tagu tapegüxü̃. 
 
Tiaguxü̃tagu nanaxũãne ga Pauru 
17 Rü jexguma Jerucharéü̃wa 
tangugügu, rü jema jaxõgüxü̃ rü 
taãẽãcüma toxü̃ najauxgü. 18 Rü 
moxü̃ãcü ga Pauru rü tomaã 
Tiaguxü̃tagu nanaxũãne. Rü jéma 
nangutaque̱xegü ga guxü̃ma ga 
jaxõgüxü̃ãrü ãẽ̱xgacügü. 19 Rü nüxü̃ 
narümoxẽ ga Pauru, rü nhu̱xmachi 
meãma namaã nüxü̃ nixu ga guxü̃ma ga 
jema Tupana üxü̃ ga jexguma jema tama 
Judéugü ixĩgüxü̃maã nüxü̃ jaxuxgu ga 
Tupanaãrü ore. 20 Rü jexguma Pauruarü 
orexü̃ naxĩnüẽgu ga nümagü, rü 
Tupanaxü̃ nicua̱xüü̃gü. Rü nhanagürügü 
Pauruxü̃: —Dücax, Pa Toeneẽx, cuma 
nüxü̃ cucua̱x rü nangẽxma i muxũchixü̃ i 
Judéugü i jaxõgüxü̃. Rü guxü̃ma i 
nümagü rü nanaxwa̱xegü na nagu 
naxĩxü̃ i ngẽma mugü ga Muĩsé 
ümatüxü̃. 21 Notürü ga togü ga tama 
jaxõgüxü̃ rü marü namaã nüxü̃ nixugügü 
na cuma rü cunangúexẽẽxü̃ i guxü̃ma i 
Judéugü i togü i nachiü̃ãnewa 
ngẽxmagüxü̃, na tama naga 
naxĩnüẽxü̃ca̱x i ngẽma mugü ga Muĩsé 
ümatüxü̃. Rü marü namaã nüxü̃ 
nixugügü na cunangúexẽẽxü̃ na tama 
tüxü̃ ínawiü̃cha̱xmüpe̱xechiraü̃xü̃ca̱x ja 
nanegü, rü na tama naga naxĩnüẽxü̃ca̱x i 
tacümagü ga Muĩsé tüxü̃ muxü̃. 22 ¿Ṯacü 
tá ixüexü̃ i nhu̱xmax? Erü ngẽma 
Judéugü i jaxõgüxü̃ rü aixcuma tá nüxü̃ 
nacua̱xgü na marü nuã cunguxü̃. 23 ¡Rü 
ngẽmaca̱x name nixĩ na cunaxüxü̃ i 
ngẽma tá cumaã nüxü̃ tixuxü̃! Nuã 
totanüwa nangẽxma i ãgümücü i jatügü i 
janguxẽẽchaü̃xü̃ i wüxi i uneta i 
Tupanamaã nüxü̃ jaxuxü̃. 24 ¡Ngẽ́ma 
tupauca ja taxü̃newa nagagü, rü wüxigu 
namaã janguxẽẽ i ngẽma tacüma ga 
Muĩsé tüxna ãxü̃, rü Tupanape̱xewa pegü 
pejamexẽẽgü! ¡Rü nüxü̃́ naxütanü i 
nhuxregu nüxü̃́ naxãtanü na 
jadüpü̱xüerugüxü̃ca̱x i ngẽma jatügü na 
ngẽmaãcü janguxẽẽgüãxü̃ca̱x i norü 
unetagü! Rü ngẽmawa rü guxü̃ma i 
ngẽma Judéugü rü tá nüxü̃ nacua̱xgü na 
aixcuma cuma rü ta naga cuxĩnüxü̃xü̃ i 
ngẽma mugü ga Muĩsé ümatüxü̃ rü tama 
aixcuma na jiĩxü̃ ga jema ore ga cuchiga 
ga nüxü̃ jaxugüexü̃. 25 Rü nhu̱xmachi 
ngẽma jaxõgüxü̃ i tama Judéugü ixĩgüxü̃, 
rü marü naxca̱x tanaxümatü ga torü ore 
na tama nangõ̱xgüãxü̃ca̱x i ṯacü i 
namachi i marü togü norü 
tupananetachicüna̱xãgüxü̃ namaã 
icua̱xüü̃güxü̃, rü tama na 
nangõ̱xgüãxü̃ca̱x ja nagü, rü tama 
nangõ̱xgüãxü̃ca̱x i naẽxü̃gü rü e̱xna 
naxü̃nagü i wẽxnaãxü̃, rü tama naĩ i 
ngemaã rü e̱xna naĩ ja jatümaã 
inapexü̃ca̱x —nhanagürügü. 
 
Tupauca ga taxü̃negu 
 
Pauruxü̃ nijauxgü 
26 Rü jexguma ga Pauru rü jéma 
tupauca ga taxü̃newa nanagagü ga jema 
ãgümücü ga jatügü. Rü moxü̃ãcü rü 
Tupanape̱xewa nügü namexẽẽ ga Pauru 
PURACÜGÜ 21 
O Novo Testamento na língua ticuna do Brasil, 2da ed. ©2009, Liga Bíblica
351 
wüxigu namaã ga jema jatügü. Rü 
nhu̱xmachi guma tupauca ga taxü̃negu 
namaã naxücu na paimaã nüxü̃ 
jaxuxü̃ca̱x na 7 ga ngunexü̃gu tá jiĩxü̃ 
na janguxẽẽgüãxü̃ ga jema norü uneta 
ga Tupanamaã nüxü̃ jaxugüxü̃, rü 
jemawena rü tá na inaxãmaregüãxü̃ ga 
norü ãmaregü ga Tupanaxü̃ namaã 
jacua̱xüü̃güxü̃ ga wüxichigü. 27 Rü 
jexguma marü nagúxchaü̃gu ga jema 7 
ga ngunexü̃, rü nhuxre ga Judéugü ga 
Áchiaanecü̱̃ã̱xgü rü Pauruxü̃ nadaugü ga 
tupauca ga taxü̃newa. Rü jema Judéugü 
rü duü̃xü̃güxü̃ nanuẽxẽẽ na Pauruxü̃ 
jajauxgüxü̃ca̱x. Rü jemaca̱x Pauruna 
najuxgü. 28 Rü tagaãcü aita naxüe 
nhaxü̃maã: —Pa Tomücügü Pa 
Judéugüx, ¡Paxa toxü̃ perüngü̃xẽẽx! 
Nhaã nixĩ i ngẽma jatü i guxü̃wama 
jangúexẽẽchigüxü̃ i duü̃xü̃gü na tachi 
naxaiexü̃ca̱x i jixema i Judéugü, rü 
nachi na naxaiexü̃ca̱x i ngẽma mugü ga 
Muĩsé ümatüxü̃ rü daa tupauca ja 
taxü̃ne. Rü naẽ́tüwa i nhu̱xmax rü nuxa 
daa tupauca ja taxü̃negu nanamucu i 
nhuxre i duü̃xü̃gü i tama tacümagu ĩxü̃, 
rü ngẽmaãcü nanaxüxaxẽẽ i nhaã 
nachica i üünexü̃ —nhanagürügü. 29 Rü 
jema nhanagürügü jerü ü̃paacü 
Jerucharéü̃wa Paurumaã nüxü̃ nadaugü 
ga Trófimu ga wüxi ga Epéchiucü̱̃ã̱x ga 
tama Judéu ixĩxü̃. Rü nüxü̃ nacua̱xgügu 
rü Pauru marü jexma nanaxücuxẽẽ ga 
tupauca ga taxü̃negu. 30 Rü guxü̃ma ga 
jema ĩãnecü̱̃ã̱xgü rü poraãcü nanuẽ. Rü 
tupauca ga taxü̃neca̱x nibuxmü, rü 
Pauruxü̃ nijauxgü, rü tupaucaarü 
ĩã̱xtüwa nanatúchigügü. Rü jexguma 
paxa nanawãxtagü ga guma tupauca ga 
taxü̃neãrü ĩã̱xgü. 31 Rü jexguma Pauruxü̃ 
jama̱xgüchaü̃gu ga duü̃xü̃gü, rü 
Romacü̱̃ã̱x ga churaragüarü 
ãẽ̱xgacüxü̃tawa nanguchiga ga ore na 
guxü̃wama ga Jerucharéü̃wa rü na 
nanuẽxü̃ ga duü̃xü̃gü. 32 Rü 
jexgumatama ga guma churaragüarü 
ãẽ̱xgacü rü nanangutaque̱xexẽẽ ga jema 
norü capitã́ũgü namaã ga norü 
churaragü, rü paxa jema duü̃xü̃gü 
íjexmagüxü̃wa naxĩ. Rü jexguma guma 
ãẽ̱xgacüxü̃ rü jema churaragüxü̃ 
nadaugügu ga duü̃xü̃gü, rü 
ínajachaxãchigü ga na Pauruxü̃ 
jama̱xgüxü̃. 33 Rü jexguma ga guma 
ãẽ̱xgacü rü Pauruca̱x nixũ rü najajaxu. 
Rü nanamu na taxre ga curẽtimaã na 
jana̱ĩ̱xgüãxü̃ca̱x. Rü nüxna naca na texé 
jiĩxü̃, rü ṯacü naxüxü̃. 34 Notürü jema 
muxü̃ma ga duü̃xü̃gü rü toxica ga 
oremaã aita naxüe ga wüxichigü. Rü 
jexguma taxuacüma meã nüxü̃ 
nacua̱xgu ga ṯacüca̱x na nanuẽxü̃, rü 
guma ãẽ̱xgacü rü nanamu na 
churaragüpatawa Pauruxü̃ nagagüxü̃. 
35-36 Rü jexguma churaragüpataarü 
toxõnewa nanguxgu ga Pauru, rü 
churaragü najangetaü̃gü naxchaxwa ga 
jema muxü̃ma ga duü̃xü̃gü, jerü 
nanuẽxü̃chi rü nawe nicaetanü rü 
nhanagürügü: —¡Jama̱xü̃chi! 
—nhanagürügü. 
 
Pauru rü duü̃xü̃güpe̱xewa 
nügüétüwa nidexa 
37 Rü jexguma marü churaragüpatagu 
jamucuchigüchaü̃ãgu rü Pauru rü 
Gregugawa guma ãẽ̱xgacüna naca rü 
nhanagürü: —¿Cuxü̃́ namexü̃ na cumaã 
nüxü̃ chixuxü̃ i wüxi i ore? 
—nhanagürü. Rü nüma ga ãẽ̱xgacü 
PURACÜGÜ 21 
O Novo Testamento na língua ticuna do Brasil, 2da ed. ©2009, Liga Bíblica
352 
nanangãxü̃ rü nhanagürü: —E̱xna nüxü̃ 
cucua̱x na Gregugawa cuidexaxü̃. 
38 ¿Tama e̱xna cuma jiĩxü̃ i Ejitucü̱̃ã̱x ga 
ü̃paxüra rü duü̃xü̃güxü̃ cunuẽxẽẽxü̃ na 
ãẽ̱xgacümaã nügü naḏaixü̃ca̱x rü 
dauxchitawa ga taxúema íxãpataxü̃wa 
cunagagüxü̃ ga 4000 ga jatügü ga 
máẽtaxü̃gü? —nhanagürü. 39 Rü 
jexguma ga Pauru rü nanangãxü̃, rü 
nhanagürü: —Chama rü Judéu chixĩ, rü 
Tarsucü̱̃ã̱x chixĩ. Rü Chiríchiaanewa rü 
jima nixĩ ja wüxi ja ĩãne ja taxüchine. 
Rü ngẽxguma curü me jixĩgu, rü cuxna 
chaca na duü̃xü̃gümaã chidexaxü̃ca̱x 
—nhanagürü. 40 Rü jexguma ga guma 
ãẽ̱xgacü rü: —Ngü̃ —nhanagürü. Rü 
nüma ga Pauru, rü churaragüpataarü 
toxõnegu nachinagü, rü naxunagüme̱xẽ 
na nachiãchixü̃ca̱x ga duü̃xü̃gü. Rü 
jexguma nachiãchiegu, rü Judéugawa 
nidexa, rü nhanagürü nüxü̃: 
 
22
  
1 —Pa Chautanüxü̃güx, ¡rü 
choxü̃́ iperüxĩnüẽ i ngẽma 
nhu̱xma tá pemaã nüxü̃ chixuxü̃ na 
chaugüétüwa chidexaxü̃ca̱x! 
—nhanagürü. 2 Rü jexguma nüxü̃ 
naxĩnüẽgu ga na Judéugawa namaã 
jadexaxü̃, rü jexeraãcü inajarüchianegü. 
Rü jexguma namaã jadexagu ga Pauru, 
rü nhanagürü: 3 —Chama rü Judéu 
chixĩ, rü Chiríchiaaneãrü ĩãne ga 
Tarsugu chabu. Notürü dama ĩãne ja 
Jerucharéü̃wa chaja, rü Gamariéu nixĩ 
ga chorü ngu̱xẽẽruü̃. Rü meãma nawa 
changu̱x ga guxü̃ma ga mugü ga 
nuxcümaü̃güxü̃ ga tórü o̱xigü nagu ĩxü̃. 
Rü guxü̃guma naxca̱x chadau na 
guxü̃ma i chorü ngúchaü̃maã 
Tupanaãxü̃́ chapuracüxü̃, ngẽxgumarüü̃ 
i guxãma i pema i nhu̱xmax. 4 —Rü 
chama ga ü̃pa rü poraãcü nawe 
chingẽchigü ga jema Ngechuchuaxü̃́ 
jaxõgüxü̃ na chanaḏaixü̃ca̱x. Rü 
íchanajauxü̃, rü chanapocue ga muxü̃ma 
ga jema jaxõgüxü̃ ga jatüxü̃gü rü 
ngexü̃gü. 5 —Rü nüma ja paigüeru rü 
guxü̃ma i tupauca ja taxü̃neãrü 
ãẽ̱xgacügü i jaguã̱xgü rü nüxü̃ nacua̱xgü 
na aixcuma jiĩxü̃ i nhaã chorü ore. Jerü 
nümagü rü choxna nanaxãgü ga popera 
na choxü̃ nangü̃xẽẽgüxü̃ca̱x ga 
tatanüxü̃gü ga Judéugü ga Damacuwa 
jexmagüxü̃. Rü jéma Damacuwa chaxũ 
na naxca̱x chajadauxü̃ca̱x ga jema 
Ngechuchuaxü̃́ jaxõgüxü̃, rü nuã 
Jerucharéü̃wa na chanagagüxü̃ca̱x rü 
nuxã chajapocuexü̃ca̱x. 
 
Pauru nüxü̃ nixu na nhuxãcü 
Ngechuchuaxü̃́ jaxõõxü̃ 
6 —Notürü jexguma namagu chixũjane 
rü marü chingaicaxgu ga Damacuwa na 
changuxü̃, rü meãma tocuchigu nixĩ ga 
jexguma. Rü ngürüãchi wüxi ga omü ga 
poraxü̃ ga dauxü̃wa ne baxixü̃ rü choxü̃ 
nabaxi. 7 —Rü nhaxtüanegu chajangu, 
rü nüxü̃ chaxĩnü ga wüxi ga naga ga 
nhaxü̃ choxü̃: 
“Pa Chaurux, ¿tü̱xcüü̃ nawe 
cuingẽchigü i ngẽma duü̃xü̃gü i choxü̃́ 
jaxõgüxü̃?” nhaxü̃. 8 —Rü jexguma ga 
chama rü chanangãxü̃, rü nhacharügü: 
“¿Rü texé cuixĩ Pa Corix?” 
nhacharügü. Rü nüma ga jema naga rü 
choxü̃ nangãxü̃, rü nhanagürü: 
“Chama nixĩ i Ngechuchu ja 
Nacharétucü̱̃ã̱x, rü chorü duü̃xü̃gü nixĩ i 
ngẽma nawe cuingẽchigüxü̃”, 
nhanagürü choxü̃. 9 —Rü jema 
chamücügü rü nüxü̃ nadaugü ga jema 
PURACÜGÜ 21 
,  
22 
O Novo Testamento na língua ticuna do Brasil, 2da ed. ©2009, Liga Bíblica
353 
omü, rü naḇaixãchiãẽgü, notürü tama 
nüxü̃ naxĩnüẽ ga jema naga ga chamaã 
idexaxü̃. 10 —Rü nüxna chaca, rü 
nhacharügü ga chamax: 
“¿Rü ṯacü tá chaxüxü̃, Pa Corix?” 
nhacharügü. Rü jexguma nhanagürü 
choxü̃ ga Cori: 
“¡Írüda, rü inachi, rü Damacuwa naxũ, 
rü ngẽ́ma tá cumaã nüxü̃ nixu ja wüxi ja 
jatü na ṯacü tá cuxüxü̃!” nhanagürü ga 
nüma ga Cori. 11 —Rü jexguma ga 
chama rü chixoxetü jema omüẽmamaã, 
rü jemaca̱x ga jema chamücügü rü 
cha̱xme̱xgu jangĩgüãcüma choxü̃ nigagü, 
rü jemaãcü Damacuwa changu. 12 —Rü 
jéma najexma ga wüxi ga jatü ga 
Ananíãgu ãẽ́gacü. Rü nüma nixĩ ga wüxi 
ga jatü ga aixcuma Tupanaga ĩnücü, rü 
nüma rü meãma najanguxẽẽ ga jema 
mugü ga Muĩsé ümatüxü̃. Rü guxü̃ma ga 
Judéugü ga Damacuwa jexmagüxü̃, rü 
meã nachiga nidexagü. 13 —Rü nüma ga 
Ananíã rü choxü̃ ínajadau. Rü jexguma 
chauxü̃tawa nanguxgu rü nhanagürü 
choxü̃: 
“Pa Chaueneẽ Pa Chaurux, ¡wenaxãrü 
ingo̱xnaxẽtü!” nhanagürü. Rü 
jexgumatama wenaxãrü chingo̱xnaxẽtü 
rü meãma nüxü̃ chadau. 14 —Rü 
jexguma nhanagürü ta: 
“Jima Tupana ja nuxcümaxü̃güxü̃ ga 
tórü o̱xigüarü Tupana cuxü̃ naxuneta na 
nüxü̃ cucuáxü̃ca̱x i norü ngúchaü̃, rü na 
nüxü̃ cudauxü̃ca̱x ja jima Cristu ja 
mecü, rü naã̱xwatama nüxü̃ 
cuxĩnüxü̃ca̱x i naga. 15 —Erü cuma tá 
nixĩ i guxü̃ i duü̃xü̃gümaã nüxü̃ 
cuixuchigaxü̃ ga nhuxãcü na Tupanaxü̃ 
cudauxü̃ rü cumaã jadexaxü̃. 16 —¡Rü 
nhu̱xma rü marü taxuü̃ma ícunaṉg̱uxẽẽ! 
¡Rü írüda rü ínabaie! ¡Rü Cori ja 
Ngechuchuégagu naxca̱x ínaca na cuxü̃́ 
nüxü̃ nangechaü̃xü̃ca̱x i curü 
pecadugü!” nhanagürü choxü̃. 
 
Pauru nüxü̃ nixu na nhuxãcü 
Tupana namuxü̃ na jema tama 
Judéugü ixĩgüxü̃tanüwa naxũxü̃ca̱x 
17-18 —Rü jexguma Jerucharéü̃ca̱x 
chataeguxgu, rü tupauca ga taxü̃newa 
chaxũ na jéma chajumuxẽxü̃ca̱x. Rü 
chango̱xetü, rü nüxü̃ chadau ga Cori ja 
Tupana. Rü nhanagürü choxü̃: 
“¡Napaxaãẽ, rü inaxũãchi i nuã 
Jerucharéü̃wa, erü duü̃xü̃gü rü tãũxü̃táma 
naga naxĩnüẽ i ngẽma ore i chauchiga 
nüxü̃ cuixuxü̃!” nhanagürü. 19 —Rü chama 
chanangãxü̃, rü nhacharügü: 
“Pa Corix, nüma i duü̃xü̃gü rü nüxü̃ 
nacua̱xgü ga chama na jiĩxü̃ ga guxü̃ne 
ga ngutaque̱xepataü̃güwa chaxũxü̃ rü 
íchanajauxü̃xü̃ rü chanapocuexü̃ rü 
chajac̱uaixgüxü̃ ga jema cuxü̃́ jaxõgüxü̃. 
20 —Rü jexguma jama̱xgüãgu ga guma 
curü duü̃cü ga Estéwãũ ga curü orearü 
uruü̃, rü chamatama jéma chajexma, rü 
chorü me nixĩ ga na jama̱xgüãxü̃. Rü 
chama nixĩ ga nüxna chadauxü̃ ga 
naxchiru ga jema jama̱xgüxü̃”, 
nhacharügü nüxü̃. 21 —Notürü nüma ga 
Cori rü nhanagürü choxü̃: 
“¡Rü paxa cugü namexẽẽ rü inaxũãchi! 
Erü jaxü̃guxü̃ i nachiü̃ãnegüwa i ngẽma 
duü̃xü̃gü i tama Judéugü ixĩgüxü̃tanüwa 
tá cuxü̃ chamu” —nhanagürü. 
 
Churaragüarü ãẽ̱xgacüme̱xẽwa 
najexma ga Pauru 
22 Rü jexguma Pauru jema nhaxgu rü 
jexma najacua̱xẽẽgü ga na meã nüxü̃́ 
PURACÜGÜ 22 
O Novo Testamento na língua ticuna do Brasil, 2da ed. ©2009, Liga Bíblica
354 
inaxĩnüẽxü̃ ga jema duü̃xü̃gü. Rü 
jexguma aita naxüeãcüma 
nhanagürügü: —¡Noxtacüma pejamá! 
Rü name nixĩ i na najuxü̃ rü ngẽxma na 
janaxoxü̃ —nhanagürügü. 23 Rü jexguma 
aita naxüegu, rü norü dejuxü̃chirumaã 
nibuatanücüü, rü ãte̱xeanexü̃ dauxü̃ 
niwogütanücüü. 24 Rü jexguma jemaxü̃ 
nada̱xgu ga churaragüarü ãẽ̱xgacü, rü 
nanamu ga churaragüpatagu na 
jamucuchigüãxü̃ca̱x ga Pauru. Rü 
nanamu na poraãcü nac̱uaixgüãxü̃ca̱x 
na jadexaxü̃ca̱x na nüxü̃ nacuáxü̃ca̱x ga 
tü̱xcüü̃ jiĩxü̃ na jemaãcü nachigamaã 
aita naxüexü̃ ga duü̃xü̃gü. 25 Rü jexguma 
marü jana̱ĩ̱xgüãgu na nac̱uaixgüãxü̃ca̱x, 
rü Pauru nüxna naca ga jema capitã́ũ ga 
jéma jexmaxü̃, rü nhanagürü: —¿E̱xna 
pexme̱xwa nangẽxma na penac̱uaxixü̃ i 
wüxi i Romacü̱̃ã̱x ega tama nüxna 
pecaxiragu? —nhanagürü. 26 Rü 
jexguma jemaxü̃ naxĩnügu ga capitã́ũ, 
rü guma churaragüarü ãẽ̱xgacüxü̃tawa 
naxũ, rü namaã nüxü̃ nixu, rü 
nhanagürü: —¿Ṯacü tá cuxü? Erü nhaã 
jatü rü Romacü̱̃ã̱x nixĩ —nhanagürü. 
27 Rü jexguma ga guma churaragüarü 
ãẽ̱xgacü, rü Pauruca̱x nixũ, rü nüxna 
naca rü nhanagürü nüxü̃: —¿Aixcuma 
jiĩxü̃ na Romacü̱̃ã̱x cuiĩxü̃ i cumax? 
—nhanagürü. Rü nüma ga Pauru 
nanangãxü̃, rü: —Ngü̃ —nhanagürü. 
28 Rü jexguma ga guma churaragüarü 
ãẽ̱xgacü rü nanangãxü̃, rü nhanagürü: 
—Chama rü poraãcü choxü̃́ naxãtanü na 
Romacü̱̃ã̱x chaugü chixĩxẽẽxü̃ 
—nhanagürü. Rü jexguma nachonagü 
ga Pauru, rü nhanagürü: —Notürü i 
chama rü woetama chorü bucüma 
Romacü̱̃ã̱x chixĩ —nhanagürü. 29 Rü 
jexgumatama nüxna nixĩgachi ga jema 
Pauruxü̃ c̱uaixgüchaü̃xü̃. Rü nümatama 
ga jema churaragüarü ãẽ̱xgacü rü ta 
namuü̃ ga jexguma nüxü̃ nacua̱xgu ga 
Romacü̱̃ã̱x na jiĩxü̃ ga Pauru, jerü marü 
curẽtimaã najana̱ĩ̱xchire̱x. 
 
Judéugüarü 
ãẽ̱xgacügütücumüpe̱xewa 
 
najexma ga Pauru 
30 Rü jema churaragüarü ãẽ̱xgacü 
meãma nüxü̃ nacuáxchaü̃ ga tü̱xcüü̃ na 
ínaxuaxü̃güãxü̃ ga jema Judéugü. Rü 
jemaca̱x ga moxü̃ãcü rü nanamu na 
nangutaque̱xegüxü̃ca̱x ga paigüarü 
ãẽ̱xgacügü rü guxü̃ma ga jema 
ãẽ̱xgacügütücumü ga Judéugüarü. Rü 
najawẽgü ga Pauruarü curẽti rü jéma 
ãẽ̱xgacügüpe̱xewa nanagagü. 
 
23
  
1 Rü Pauru meãma nüxü̃ 
nadawenü ga jema ãẽ̱xgacügü, 
rü nhanagürü nüxü̃: —Pa 
Chautanüxü̃güx, chamatama nüxü̃ 
chacua̱x rü guxü̃guma meã chamaxü̃ ga 
Tupanape̱xewa nhu̱xmata nhama i 
ngunexü̃wa nangu —nhanagürü. 2 Rü 
jexguma ga jema paigüeru ga Ananíã rü 
nanamu ga jema Pauruarü ngaicamana 
jexmagüxü̃ na naã̱xwa tajama̱xgüxü̃ca̱x. 
3 Rü jexguma ga Pauru rü nhanagürü 
nüxü̃: —Tupana tá cuxü̃ napéax, Pa 
Ãẽ̱xgacüx. Cuma rü düxétüwaxica cume 
notürü aixepena rü nachixe i curü 
maxü̃. Rü nhu̱xma rü ngẽ́ma curüto na 
Muĩsé ümatüxü̃ i mugü nüxü̃ 
ixuxü̃ãcüma choxna cuc̱axü̃ca̱x. Notürü 
wüxi i chixexü̃ cuxü erü cumatama rü 
tama naga cuxĩnü i ngẽma Tupana tüxü̃ 
muxü̃ erü cunamu na choxü̃ napéaxü̃ca̱x 
—nhanagürü ga Pauru. 4 Rü jexguma ga 
PURACÜGÜ 22 
,  
23 
O Novo Testamento na língua ticuna do Brasil, 2da ed. ©2009, Liga Bíblica
355 
jema jexmagüxü̃ rü nhanagürügü: 
—¿Tü̱xcüü̃ i ngẽmaãcü ṯacü namaã 
cuixugüxü̃ i paigüeru ja Tupana nüxü̃ 
unetacü? —nhanagürügü. 5 Rü Pauru 
nanangãxü̃, rü nhanagürü: —Tama nüxü̃ 
chacua̱x, Pa Chautanüxü̃güx, na 
paigüeru jiĩxü̃. Erü Tupanaãrü ore i 
ümatüxü̃wa nüxü̃ tadau rü nhanagürü: 
“¡Tama curü ãẽ̱xgacümaã chixexü̃ 
cuixugü!” 
nhanagürü. 6 Rü jexguma nüxü̃ 
nacua̱xgu ga Pauru ga na Chaduchéugü 
jiĩxü̃ ga togü, rü na Parichéugü jiĩxü̃ ga 
togü, rü jema ãẽ̱xgacügüpe̱xewa 
tagaãcüma nhanagürü: —Pa 
Chautanüxü̃güx, chama rü Parichéu 
chixĩ, rü Parichéu nane chixĩ. Rü 
ngẽmaca̱x choxna pecagü i nhu̱xmax, 
erü chajaxõ i wena tá na namaxẽxü̃ i 
juexü̃ —nhanagürü. 7 Rü jexguma jema 
nhaxgu ga Pauru, rü jema Parichéugü rü 
Chaduchéugü rü inanaxügüe ga 
nügümaã na ijaporagaexü̃, rü jexma 
nügü nitoje ga jema ngutaque̱xewa. 
8 Erü ngẽma Chaduchéugü nagu 
rüxĩnüẽgu rü tama wena namaxẽ i 
ngẽma juexü̃, rü nataxuma i orearü 
ngeruü̃gü i dauxü̃cü̱̃ã̱x, rü nataxuma i 
naãẽgü —nhanagürügü. Notürü ngẽma 
Parichéugü rü najaxõgü na nangẽxmaxü̃ 
i guxü̃ma i ngẽma. 9 Rü jemaca̱x guxü̃ma 
aita naxüe. Rü nhu̱xmachi nhuxre ga 
ngúexẽẽruü̃gü ga Muĩséarü mugüwa 
ngu̱xẽẽtaegüxü̃ ga Parichéugütücumüwa 
ügüxü̃ rü inachigü, rü nhanagürügü: 
—Toxca̱x rü taxuü̃ma i chixexü̃ naxü i 
nhaã jatü. Bexmana wüxi i ṯacü rü naãẽ 
namaã nidexa rü e̱xna wüxi i orearü 
ngeruü̃ i dauxü̃cü̱̃ã̱x —nhanagürügü. 
10 Rü jexeraãcü norü numaã 
nanaxi̱xãchiãẽgü ga jema duü̃xü̃gü. Rü 
jemaca̱x naxoegaãẽ ga guma 
churaragüarü ãẽ̱xgacü ga na Paurugu 
nagaugügüchaü̃xü̃. Rü norü 
churaragüxü̃ namu na jéma 
duü̃xü̃gütanüwa Pauruxü̃ napugüxü̃ca̱x 
rü wena churaragüpatawa na 
nagagüãxü̃ca̱x. 11 Rü moxü̃ãcüarü 
chütaxü̃gu Pauruca̱x nango̱x ga Cori ga 
Tupana, rü nhanagürü nüxü̃: —¡Rü 
nataãẽ! Rü ngẽxgumarüü̃ i núma 
Jerucharéü̃wa choxü̃ na cuixuchigaxü̃, 
rü ngẽxgumarüü̃ tá ta nixĩ i Romawa na 
choxü̃ cuixuchigaxü̃ —nhanagürü ga 
Tupana. 
 
Judéugü naxca̱x nadaugü na 
nhuxãcü Pauruxü̃ jama̱xgüchaü̃xü̃ 
12 Rü moxü̃ãcü, rü nhuxre ga Judéugü 
rü nügümaã inaxunetagü ga tãũxü̃táma 
na nachibüexü̃ rü naxaxegüxü̃ 
nhu̱xmatáta Pauruxü̃ jama̱xgü. Rü 
nhanagürügü: —Tachixexü̃gugü tá ega 
ṯacü ingõ̱xgügu naxü̃pa na jamáxü̃ i 
Pauru —nhanagürügü. 13 Rü 40 arü 
jexera ga jatügü nixĩ ga jema nügümaã 
ixunetagüxü̃. 14 Rü paigüarü 
ãẽ̱xgacügütanüwa rü ãẽ̱xgacügü ga 
jaguã̱xgütanüwa nangugü, rü 
nhanagürügü nüxü̃: —Marü togümaã 
itaxuneta rü tachixexü̃gugü tá ega ṯacü 
tangõ̱xgügu naxü̃pa na tajamáxü̃ i 
Pauru. 15 Rü name nixĩ i pema rü ngẽma 
togü i pexrüü̃ ãẽ̱xgacügütücumüwa 
ügüxü̃, rü churaragüarü ãẽ̱xgacüna 
naxca̱x pejacagü i nhu̱xma na moxü̃ 
wena pepe̱xewa nagagüãxü̃ca̱x i Pauru. 
¡Rü namaã nüxü̃ peixu na 
penaxwa̱xegüxü̃ na meã nüxü̃ 
pecuáxchaü̃xü̃ i nachiga! Rü toma rü tá 
PURACÜGÜ 23 
O Novo Testamento na língua ticuna do Brasil, 2da ed. ©2009, Liga Bíblica
356 
marü ítamemare na namagu 
tajamáxü̃ca̱x naxü̃pa na ínanguxü̃ 
—nhanagürügü. 16 Notürü ngĩne ga 
Paurueja̱x rü nüxü̃ nacuáchiga ga 
Pauruxü̃ na jama̱xgüchaü̃xü̃, rü jemaca̱x 
churaragüpatawa naxũ na Paurumaã 
nüxü̃ janaxuxü̃ca̱x. 17 Rü Pauru naxca̱x 
naca ga wüxi ga capitã́ũ, rü nhanagürü 
nüxü̃: —¡Curü ãẽ̱xgacüxü̃tawa naga i 
nhaã ngextü̱xüxü̃, erü nüxü̃́ nangẽxma i 
ore i namaã nüxü̃ jaxuxchaü̃xü̃! 
—nhanagürü. 18 Rü jema capitã́ũ rü 
ãẽ̱xgacüxü̃tawa nanaga ga jema 
ngextü̱xüxü̃. Rü nhanagürü nüxü̃: 
—Ngẽma pocuxü̃ i Pauru rü chauxca̱x 
naca, rü choxna naca na nuã cuxü̃tawa 
chanagaxü̃ca̱x i nhaã ngextü̱xüxü̃, erü 
nüxü̃́ nangẽxma i ore i cumaã nüxü̃ 
jaxuxchaü̃xü̃ —nhanagürü. 19 Rü 
naxme̱xgu jajauxãchiãcüma toxnamana 
nanaga ga ãẽ̱xgacü, rü jéma nüxna naca 
rü nhanagürü: —¿Ṯacü jiĩxü̃ i ngẽma 
chamaã nüxü̃ cuixuxchaü̃xü̃? 
—nhanagürü. 20 Rü nüma ga ngextü̱xüxü̃ 
nanangãxü̃, rü nhanagürü: —Ngẽma 
Judéugü, rü nügümaã inaxunetagü na 
cuxna naxca̱x nacagüxü̃ca̱x na moxü̃ 
Judéugüarü ãẽ̱xgacügütücumüpe̱xewa 
na cunagaxü̃ca̱x i Pauru. Rü tá cumaã 
nüxü̃ nixugü na meã nüxü̃ 
nacua̱xgüchaü̃xü̃ i nachiga. 21 —¡Notürü 
tãũxü̃táma nüxü̃́ cujaxõ! Erü 40 arü 
jexera i jatügü rü marü nügümaã 
inaxunetagü, rü nhanagürügü: 
“Tachixexü̃gugü tá ega ṯacü 
ingõ̱xgügu rü e̱xna ixaxegügu naxü̃pa na 
jamáxü̃ i Pauru”, nhanagürügü. Rü 
nhu̱xma rü marü ínamemare, rü 
namagu nanana̱ĩ̱xgü, rü curü 
orexicatama nixĩ i nhu̱xma 
ínaṉg̱uxẽẽgüxü̃ —nhanagürü. 22 Rü 
jexguma ga ãẽ̱xgacü rü ínajamu ga jema 
ngextü̱xüxü̃, rü nüxna naxãga na 
taxúemaã nüxü̃ jaxuxü̃ca̱x ga na namaã 
nüxü̃ jaxuxü̃ ga jemachiga. 
 
Ãẽ̱xgacü ga Ferixü̃tawa 
 
Pauruxü̃ namu 
23 Rü jexguma ga guma ãẽ̱xgacü rü 
taxre ga norü capitã́ũca̱x naca, rü 
nhanagürü nüxü̃: —¡Penamexẽẽ i 200 i 
churaragü i nacutümaãmare ixĩxü̃, rü 70 
i churaragü i cowarutagu ĩxü̃, rü 200 i 
churaragü i wocaxemaã ixãxnexü̃ na 9 
arü ngoragu i chütacü Checharéawa 
naxĩxü̃ca̱x! 24 —¡Rü ngẽxgumarüü̃ ta 
penamexẽẽ i nhuxre i cowarugü i 
Pauruca̱x na tórü ãẽ̱xgacü i Ferixü̃tawa 
naxũxü̃ca̱x rü na taxuü̃ma nüxü̃ 
üpetüxü̃ca̱x i namawa! —nhanagürü. 
25 Rü jema capitã́ũgümaã jéma nanamu 
ga wüxi ga popera ga nhaxü̃: 
  26 “Chama i Cráudiu Ríchiu, rü cuxü̃ 
charümoxẽ Pa Ãẽ̱xgacü ja 
Mecüxü̃chi Pa Ferix. 27 Rü jima 
jatü ja cuxca̱x ngẽ́ma 
chanamucü, rü Judéugü 
najajauxgü rü wixguxü̃chi taa̱x 
najama̱xgü. Notürü jexguma 
nüxü̃ chacuáchigagu na 
Romacü̱̃ã̱x na jiĩxü̃, rü jéma 
chaxũ chorü churaragümaã, rü 
nüxna chanapu. 28 Rü nüxü̃ 
chacuáxchaü̃ ga ṯacü ga 
chixexü̃maã na ínaxuaxü̃güãxü̃, 
rü jemaca̱x Judéugüarü 
ãẽ̱xgacügütücumüpe̱xewa 
chanaga. 29 Rü jexguma nüxü̃ 
chacua̱x ga na Judéugüarü 
muchigaca̱xmare na 
PURACÜGÜ 23 
O Novo Testamento na língua ticuna do Brasil, 2da ed. ©2009, Liga Bíblica
357 
ínaxuaxü̃güãxü̃. Notürü taxuü̃ma 
ga chixexü̃ naxü na tü̱xcüü̃ 
jamáxü̃ca̱x rü napocuxü̃ca̱x. 
30 Notürü jexguma nüxü̃ 
chacuáchigagu ga na nügümaã 
inaxunetaxü̃ ga Judéugü ga na 
jama̱xgüãxü̃ca̱x, rü jexgumatama 
nagu charüxĩnü na cuxü̃tawa 
chanamuxü̃. Rü jema 
ínaxuaxü̃güxü̃, rü namaã tá nüxü̃ 
chixu na cuxü̃tawa naxĩxü̃ rü 
cumaã nüxü̃ na janaxugüxü̃ca̱x 
na ṯacüca̱x ínaxuaxü̃güãxü̃”, 
nhanagürü. 31 Rü jema chütaxü̃gu inaxĩãchi 
ga jema churaragü, jexgumarüü̃ ga norü 
ãẽ̱xgacü na namuxü̃rüü̃. Rü Pauruxü̃ 
nigagü nhu̱xmata Ãtipátiwa nangugü. 32 Rü 
moxü̃ãcü rü nawoegu ga jema churaragü 
ga nacutümaãmare ixĩxü̃ rü naxpataü̃wa 
naxĩ. Rü jema churaragü ga cowarutagu 
ĩxü̃, rü Paurumaã inaxĩãma. 33 Rü jexguma 
Checharéawa nangugügu, rü ãẽ̱xgacü ga 
Ferina nanaxã ga jema popera, rü Pauruxü̃ 
rü ta inamugü. 34 Rü jexguma nüxü̃ 
nadaumatügu ga popera ga ãẽ̱xgacü ga 
Feri, rü Pauruna naca ga ngextácü̱̃ã̱x na 
jiĩxü̃. Rü jexguma nüxü̃ nacua̱xgu ga na 
Chiríchiaanecü̱̃ã̱x jiĩxü̃, rü nhanagürü nüxü̃: 
35 —Cuxü̃́ tá icharüxĩnü i ngẽxguma 
ínangugügu i ngẽma cuxü̃ íxuaxü̃güxü̃ 
—nhanagürü. Rü jexguma nanamu ga 
churaragü na wüxi ga ucapu ga ãẽ̱xgacü ga 
Erudipatawa jexmaxü̃wa nüxna na 
nadaugüxü̃ca̱x. 
 
Pauru rü ãẽ̱xgacü ga Feripe̱xewa 
nügüétüwa nidexa 
 
24
  
1 Rü wüxime̱ẽ̱xpü̱x ga ngunexü̃ 
ngupetügu, rü Jerucharéü̃wa 
ne naxũ ga paigüeru ga Ananíã, namaã 
ga nhuxre ga ãẽ̱xgacügü ga jaguã̱xgü rü 
wüxi ga jatü ga meãma dexaxü̃ cuáxü̃ 
ga Téturu ga naẽ́ga. Rü nümagü rü 
ãẽ̱xgacü ga Ferixü̃tawa naxĩ na namaã 
nüxü̃ janaxugüxü̃ca̱x ga tü̱xcüü̃ Pauruxü̃ 
na ínaxuaxü̃güxü̃. 2 Rü jexguma Pauruxü̃ 
jéma nagagügu, rü inanaxügü ga Téturu 
ga nüxü̃ na jaxuxü̃, rü nhanagürü: 
—Moxẽxü̃chima i cuma Pa Ãẽ̱xgacü 
Pa Ferix, erü cugagu nixĩ i meãma toxü̃ 
naxüpetüxü̃ i nuã. Rü cugagu nixĩ i nuã 
i nhama i nachiü̃ãnewa na toxü̃́ 
nangẽxmaxü̃ i muxü̃ma i mexü̃gü. 3 Rü 
moxẽ cuxna taxã erü guxü̃wama rü 
guxü̃guma cuxü̃tawa tanajauxgü i 
guxü̃ma i ngẽma mexü̃gü Pa 
Ãẽ̱xgacüxü̃chima, Pa Ferix. 4 Notürü 
tama jexeraãcü cuxü̃ chachixewechaü̃. 
Rü ngẽmaca̱x cuxna chaca na paxaãchi 
meã toxü̃́ icurüxĩnüxü̃. 5 Rü nhu̱xma rü 
wüxi i orexü̃ cumaã chixuxchaü̃. Rü 
marü nüxü̃ tadau i nhaã jatü rü wüxi i 
ḏaaweanerüü̃ na jiĩxü̃, erü chixexü̃maã 
najaxucu̱xẽgü i Judéugü i guxü̃ i 
naãnewa na nügü jatojexü̃ca̱x. Rü nüma 
nixĩ i norü ãẽ̱xgacü i ngẽma duü̃xü̃gü i 
nüxü̃́ jaxõgüxü̃ i Ngechuchu i 
Nacharétucü̱̃ã̱x. 6 Rü toma tajajauxgü i 
nhaã jatü ga jexguma tupauca ga taxü̃ne 
naxüxaxẽẽchaü̃gu. Rü torü mugü tomaã 
nüxü̃ ixuxü̃ãcüma nüxna tacagüchaü̃. 
7 Notürü ínangu ga churaragüarü 
ãẽ̱xgacü ga Ríchiu, rü muxü̃ma ga norü 
churaragümaã toxna nanapu. Rü toma i 
ínaxuaxü̃güxe, rü toxü̃ namu na 
cuxü̃tawa taxĩxü̃ca̱x. 8 Rü nhu̱xma rü 
marü name i cumatama nüxna cuca i 
ngẽma Pauru na nüxü̃ cucuáxü̃ca̱x na 
aixcuma jiĩxü̃ i guxü̃ma i ngẽma naxca̱x 
ítanaxuaxü̃güxü̃ i tomax —nhanagürü. 
PURACÜGÜ 23 
,  
24 
O Novo Testamento na língua ticuna do Brasil, 2da ed. ©2009, Liga Bíblica
358 
9 Rü jema togü ga Judéugü rü ta, rü 
nhanagürügü: —Rü aixcuma nixĩ i 
ngẽma ore —nhanagürügü. 10 Rü 
jexguma ga guma ãẽ̱xgacü ga Feri rü 
naxme̱xmaã Pauruxü̃ naxuneta na 
jadexaxü̃ca̱x. Rü jexguma ga Pauru, rü 
nhanagürü: —Chorü taãẽmaã cupe̱xewa 
chaugüca̱x chidexa, erü nüxü̃ chacua̱x 
na mucüma ga taunecü nhama i 
nachiü̃ãneãrü ãẽ̱xgacü cuiĩxü̃. 11 Marü 
name i cumatama naxca̱x ícuca, erü 12 i 
ngunexü̃xĩcatama nangupetü ga na 
Jerucharéü̃wa changuxü̃ na Tupanaxü̃ 
chajarücua̱xüü̃xü̃ca̱x. 12 Rü bai ga 
tupauca ga taxü̃newa, rü bai ga 
ngutaque̱xepataü̃güwa, rü bai ga 
ngürüanewamare ga ĩãnewa choxü̃ 
nadaugü ga Judéugü ga na texémaã 
íchiporagacüüxü̃, rü na chananuẽxẽẽxü̃ 
ga duü̃xü̃gü. 13 Rü nhu̱xma i nhaã 
duü̃xü̃gü i choxü̃ íxuaxü̃güxü̃, rü bai i 
wüxiwaxüra cuxca̱x nanango̱xẽẽgü na 
aixcuma jiĩxü̃ i ngẽma naxca̱x choxü̃ 
ínaxuaxü̃güxü̃. 14 Notürü cumaã nüxü̃ 
chixu, rü nuxcümaxü̃güxü̃ ga chorü 
o̱xigüarü Tupanaãxü̃́ nixĩ i chapuracüxü̃ 
ngẽxgumarüü̃ i choxü̃́ na nanaxwa̱xexü̃ 
ja Ngechuchu ja Cristu ja nüxü̃́ 
chajaxõcü. Rü ngẽma nixĩ i nümagü i 
Judéugü naxugüãgu rü na: 
“Tomare i ore”, nhagüxü̃. Rü aixcuma 
nüxü̃́ chajaxõ i guxü̃ma i Tupanaãrü 
mugü ga Muĩsé ümatüxü̃ rü guxü̃ma i 
Tupanaãrü ore ga nuxcümaxü̃güxü̃ ga 
norü orearü uruü̃gü ümatügüxü̃. 15 Rü 
chama rü ta jema nuxcümaxü̃güxü̃rüü̃ 
Tupanaãxü̃́ chajaxõ. Rü naxrüü̃ chajaxõ 
rü tá wena na namaxẽxü̃ i ngẽma juexü̃ 
i mexü̃gü rü chixexü̃gü. 16 Rü ngẽmaca̱x 
nixĩ i guxü̃guma meã chaugüna 
chadauxü̃ na chauãẽwatama nüxü̃ 
chacuáxü̃ca̱x na chamexü̃ i 
Tupanape̱xewa rü duü̃xü̃güpe̱xewa. 
17 Rü dücax, Pa Ãẽ̱xgacüx, rü nhuxre ga 
taunecü togü ga nachiü̃ãnegu chixũgü, 
rü düxwaxarü chauchiü̃ãneca̱x wena 
chataegu na nuã chanangexü̃ca̱x ga 
dĩẽru ga namaã nüxü̃ 
charüngü̃xẽẽchaü̃xü̃ i chautanüxü̃gü i 
Judéugü i nüxü̃́ nataxuxü̃, rü nuã 
Tupanana chanaxãxü̃ca̱x i chorü 
ãmaregü. 18-19 Rü jema ngunexü̃gu rü 
tupauca ja taxü̃newa Tupanana 
íchanaxã ga chorü ãmaregü, nawena na 
chaugü chamexẽẽxü̃ ga Tupanape̱xewa. 
Rü tama muxü̃ ga duü̃xü̃gümaã 
chajexma, rü tama chananuẽxẽẽ ga 
duü̃xü̃gü ga jexguma nhuxre ga 
Judéugü ga Áchiaanecü̱̃ã̱x choxü̃ 
daugügu ga jéma tupauca ja taxü̃newa. 
Rü ngẽmagü chi nixĩ i nhu̱xma nuã ĩxü̃ 
na choxü̃ ínaxuaxü̃güxü̃ca̱x ega ṯacü 
nüxü̃́ ngẽxmagu i chauchiga. 20 Rü 
ngẽxguma tama ṯacü nüxü̃́ ngẽxmagu ga 
jema tupauca ja taxü̃newa choxü̃ 
daugüxü̃, ¡rü ẽcü nhaã nhu̱xma 
nuxmagüxü̃ cumaã nüxü̃ ixugü na ṯacü 
ga chixexü̃xü̃ chawa nadaugüxü̃ ga 
jexguma Judéugüarü 
ãẽ̱xgacügütücumüpe̱xewa chajexmagu! 
21 Rü nhaxü̃xĩcatama nixĩ ga chorü ore 
ga tagaãcü namaã chachonagüxü̃ ga 
jexguma jema ãẽ̱xgacügüpe̱xewa 
chajexmagu: 
“Rü nhu̱xma rü choxna pecagü erü 
chama chajaxõ i wena tá na namaxẽxü̃ i 
juexü̃”, nhacharügü ga jexguma 
—nhanagürü ga Pauru. 22 Notürü ga Feri 
rü meã nüxü̃ nacua̱x ga jema Cristuaxü̃́ 
jaxõchiga. Rü jemaca̱x ga jexguma 
PURACÜGÜ 24 
O Novo Testamento na língua ticuna do Brasil, 2da ed. ©2009, Liga Bíblica
359 
Pauruaru orexü̃ naxĩnügu, rü 
ínajachaxãchi ga na nüxna nac̱axü̃, rü 
nhanagürü Judéugüxü̃: —Ngẽxguma 
churaragüarü ãẽ̱xgacü ja Ríchiu núma 
ũxgu, rü tá meãma nüxü̃ chacua̱x i 
ngẽma naxca̱x ípenaxuaxü̃xü̃ 
—nhanagürü. 23 Rü jexguma ga Feri rü 
norü capitã́ũxü̃ namu ga na Pauruna 
nadauxü̃ca̱x. Notürü tama 
nanapocuxü̃chi, rü tama nanachu̱xu ga 
na naxü̃tagu naxĩãneãxü̃ ga namücügü, 
rü nüxü̃ na nangü̃xẽẽgüxü̃. 24 Rü nhuxre 
ga ngunexü̃ marü ngupetügu rü wena 
jéma naxũ ga Feri ngĩmaã ga naxma̱x 
ga Drusíria ga Judéu ixĩcü. Rü Pauruca̱x 
najacaxẽẽ, rü nüxü̃ naxĩnü ga jema ore 
ga Pauru namaã nüxü̃ ixuxü̃ ga 
Cristuaxü̃́ na jaxõxü̃chiga. 25 Notürü 
jexguma Pauru meãma namaã nüxü̃ 
ixuxgu na nhuxãcü Tupana naxwa̱xexü̃ 
na meã imaxü̃xü̃ rü nhuxãcü 
nanaxwa̱xexü̃ na tórü maxü̃maã meã 
icuáxü̃ rü nhuxãcü tá tüxna nac̱axü̃ i 
tórü maxü̃chiga, rü poraãcü 
naḇaixãchiãẽ ga Feri. Rü düxwa 
nhanagürü nüxü̃: —¡Ẽcü íixũ i 
nhu̱xmax! Rü ngẽxguma nhuxguacü 
icharüxã̱xmaregu, rü wena táxarü 
cuxca̱x changema —nhanagürü. 26 Jerü 
Feri ínanaṉg̱uxẽẽ na Pauru chi dĩẽru 
nüxna ixãxü̃ na jangéãxü̃ca̱x, rü 
jemaca̱x muẽ̱xpü̱xcüna naxca̱x 
nangemaxü̃, rü namaã nidexaxü̃. 27 Rü 
taxre ga taunecü jemaãcü nixĩgü. Rü 
ínanguxuchi ga Feri ga na ãẽ̱xgacü jiĩxü̃, 
rü nachicüü ningucuchi ga Pórchiu ga 
Festu. Notürü nüma ga Feri, rü 
Judéugümaã nügü namecümaxẽẽchaü̃, 
rü jemaca̱x tama ínananguxuchixẽẽ ga 
Pauru. 
 
Ãẽ̱xgacü ga Festupe̱xewa 
 
najexma ga Pauru 
 
25
  
1 Rü Checharéawa nangu ga 
Festu na jéma ãẽ̱xgacüxü̃ 
jaxücuxü̃ca̱x. Rü marü tamaẽ̱xpü̱x ga 
ngunexü̃ jéma najexmagu, rü wenaxãrü 
inaxũãchi, rü Jerucharéü̃wa naxũ. 2 Rü 
jéma Jerucharéü̃wa rü jema paigüarü 
ãẽ̱xgacügü rü Judéugüarü ãẽ̱xgacügü rü 
Pauruxü̃ ínaxuaxü̃gü Festupe̱xewa. 3 Rü 
naxca̱x ínacagü ga Jerucharéü̃wa Pauruxü̃ 
na namuxü̃ca̱x. Jerü nümagü rü nagu 
narüxĩnüẽ na namagu jacu̱xéü̃güãxü̃ na 
jexma jama̱xgüãxü̃ca̱x. 4 Notürü ga Festu 
rü nanangãxü̃, rü nhanagürü: 
—Checharéagu napocu i Pauru, rü chama 
rü tá paxa ngẽ́ma Checharéawa chaxũ. 
5 Rü ngẽmaca̱x name nixĩ i perü 
ãẽ̱xgacügü rü chawe narüxĩ i 
Checharéawa, rü ngẽxguma ṯacü rü 
chixexü̃ naxü̱xgu i ngẽma jatü, rü ngẽ́ma 
tá nixĩ i chamaã nüxü̃ peixugüxü̃ 
—nhanagürü. 6 Rü maneca 8 rü e̱xna 10 
ga ngunexü̃ Jerucharéü̃wa najexma ga 
Festu, rü nhu̱xmachi Checharéaca̱x 
nataegu. Rü jexguma ínanguxguarü 
moxü̃ãcü rü jema nachica ga ngextá 
duü̃xü̃güna ínac̱axü̃wa naxũ, rü jéma 
najarüto norü tochicaxü̃wa. Rü Pauruca̱x 
nangema na jéma nape̱xewa 
nagagüãxü̃ca̱x. 7 Rü jexguma jexma 
jaxücuxgu ga Pauru, rü jema Judéugü ga 
Jerucharéü̃wa ne ĩxü̃, rü naxca̱x naxĩ. Rü 
muxü̃ma ga chixexü̃gümaã ínanaxuaxü̃gü. 
Notürü taxuwama nüxü̃ nüxü̃ nadauxẽẽ 
na aixcuma jiĩxü̃ ga jema naxca̱x 
ínaxuaxü̃güãxü̃. 8 Rü jexguma ga Pauru rü 
nanangãxü̃, rü nhanagürü: —Pa 
Ãẽ̱xgacüx, taxuü̃ma ga chixexü̃ namaã 
PURACÜGÜ 24 
,  
25 
O Novo Testamento na língua ticuna do Brasil, 2da ed. ©2009, Liga Bíblica
360 
chixugü ga jema mugü ga Muĩsé ümatüxü̃, 
rü bai ga tupauca ja taxü̃nemaã, rü bai ga 
ãẽ̱xgacü ja Chécharumaã —nhanagürü. 
9 Notürü nüma ga Festu rü Judéugümaã 
nügü namecümaxẽẽchaü̃, rü jemaca̱x 
Pauruna naca, rü nhanagürü nüxü̃: 
—¿Cunaxwa̱xexü̃ na Jerucharéü̃wa 
cuxũxü̃ na ngẽ́ma cuxna chac̱axü̃ca̱x 
naxca̱x i guxü̃ma i ngẽma naxca̱x cuxü̃ 
ínaxuaxü̃güxü̃? —nhanagürü. 10 Rü 
jexguma ga Pauru rü nanangãxü̃, rü 
nhanagürü: —Chama rü cupe̱xewa 
changẽxma na choxna cuc̱axü̃ca̱x, erü 
cuma nixĩ i cuxü̃ naxunetaxü̃ i ãẽ̱xgacü ja 
tacü ja Chécharu na ãẽ̱xgacü cuiĩxü̃ i 
núma. Rü ngẽmaca̱x chanaxwa̱xe i nuã 
choxna cuca. Erü taxuü̃ma i chixexü̃ 
chaxü i Judéugümaã, ngẽxgumarüü̃ i 
cuma meãma nüxü̃ cucua̱x. 11 Ngẽxguma 
chi ṯacü i chixexü̃ chaxü̱xgu rü marü 
name na naxca̱x choxü̃ jama̱xgüxü̃, rü 
marü name i na chajuxü̃. Notürü 
ngẽxguma nataxu̱xguma i ṯacü i aixcuma 
ixĩxü̃ i ngẽma naxca̱x choxü̃ 
ínaxuaxü̃güxü̃, rü taxuacüma texé 
Judéugüna choxü̃ tamu. Rü naxca̱x íchaca 
na nümatama ja ãẽ̱xgacü ja tacü ja 
Chécharu choxna nac̱axü̃ca̱x —nhanagürü 
ga Pauru. 12 Rü jexguma ga Festu rü norü 
ucu̱xẽruü̃gü ga ãẽ̱xgacügümaã nidexa, rü 
nhu̱xmachi nhanagürü Pauruxü̃: —Marü 
naxca̱x ícuca na ãẽ̱xgacü ja tacü ja 
Chécharu cuxna c̱axü̃ca̱x. Ẽcü, nhu̱xma rü 
naxü̃tawa tá cuxü̃ chamu —nhanagürü. 
 
Ãẽ̱xgacü ga Agripape̱xewa 
 
najexma ga Pauru 
13 Rü nhuxre ga ngunexü̃ ngupetügu, 
rü Checharéawa nangugü ga 
Judéugüarü ãẽ̱xgacü ga Agripa rü 
naẽja̱x ga Bereníche, na Festuxü̃ 
janamoxẽgüxü̃ca̱x. 14 Rü marü nhuxre 
ga ngunexü̃ jéma najexmagügu, rü 
Agripamaã nüxü̃ nixu ga Festu ga 
Pauruchiga, rü nhanagürü: —Nuã 
nangẽxma i wüxi i jatü i pocuxü̃ ga Feri 
tama ínguxuchixẽẽxü̃. 15 —Rü jexguma 
chama Jerucharéü̃wa chajexmagu, rü 
paigüarü ãẽ̱xgacügü rü Judéugüarü 
ãẽ̱xgacügü ga jaguã̱xgü rü 
ínanaxuaxü̃gü, rü naxca̱x ínacagü na 
namaã chanaxueguxü̃ca̱x rü na 
jama̱xgüãxü̃ca̱x. 16 —Rü chama 
chanangãxü̃, rü tama tocüma nixĩ i 
toma i Romacü̱̃ã̱xgü i na tajamáxü̃ i 
wüxi i duü̃xü̃ ega tama nügüétüwa 
jadexaxíragu nape̱xewa i ngẽma 
ínaxuaxü̃güxü̃. 17 —Rü jemaca̱x ga 
jexguma núma nangugügu ga jema 
Judéugü, rü jexgumaãrü moxü̃ãcü rü 
chorü tochicaxü̃wa chitocuchi na nüxna 
chac̱axü̃ca̱x nachiga ga jema, rü jéma 
naxca̱x changema ga jema jatü. 
18 —Notürü ga jema Judéugü ga 
ínaxuaxü̃güxü̃, rü taxuü̃ma ga ṯacü ga 
chixexü̃ ga chama íchanaṉg̱uxẽẽxü̃xü̃ 
nixugü. 19 —Notürü norü Tupanachiga 
rü wüxi ga jatü ga Ngechuchuchiga nixĩ 
ga jema nagu jadexagüxü̃. Rü nüma ga 
Judéugü nüxü̃ nixugü ga na najuxü̃ ga 
jema Ngechuchu, notürü Pauru nüxü̃ 
ixuxgu rü marü wena namaxü̃. 20 —Rü 
jexguma ga chama ga tama na nüxü̃ 
chacuáxü̃ ga nhuxãcü tá chanamexẽẽxü̃ 
ga jema guxchaxü̃, rü jemaca̱x nüxna 
chaca ga Pauru ngoxi nanaxwa̱xe ga 
Jerucharéü̃wa na naxũxü̃, na jéma 
nüxna chac̱axü̃ca̱x. 21 —Notürü nüma ga 
Pauru naxca̱x ínaca ga na ãẽ̱xgacü ja 
tacü ja Chécharupe̱xewa naxũxü̃ na 
PURACÜGÜ 25 
O Novo Testamento na língua ticuna do Brasil, 2da ed. ©2009, Liga Bíblica
361 
nümatama ja Chécharu nüxna c̱axü̃ca̱x. 
Rü jemaca̱x chanamu na meã nüxna 
nadaugüxü̃ca̱x nhu̱xmata chama 
ãẽ̱xgacü ja Chécharuxü̃tawa chanamux 
—nhanagürü. 22 Rü jexguma ga Agripa 
rü nhanagürü Festuxü̃: —Chama rü ta 
nüxü̃ chaxĩnüchaü̃ i norü ore i ngẽma 
jatü —nhanagürü. Rü Festu nanangãxü̃ 
rü nhanagürü: —Moxü̃ tátama nüxü̃ 
cuxĩnü —nhanagürü. 23 Rü moxü̃ãcü 
jema ucapu ga ãẽ̱xgacügü 
íngutaque̱xegüxü̃wa nangugü ga Agripa 
rü Bereníche rü poraãcü nanga̱xãẽgü. 
Rü namaã ínangugü ta ga churaragüarü 
ãẽ̱xgacügü rü jema ĩãnecü̱̃ã̱xgü ga 
corigüxü̃chi ixĩgüxü̃. Rü nhu̱xmachi 
Pauruca̱x nangema ga Festu na jema 
ãẽ̱xgacügüpe̱xewa nagagüãxü̃ca̱x. 24 Rü 
nhanagürü ga Festu: —Pa Ãẽ̱xgacü Pa 
Agripax, rü Pa Guxãma i Pema ja 
Nuxmagüxe, nhaã nixĩ i ngẽma jatü i 
nachigamaã jadexagüxü̃ i guxü̃ma i 
Judéugü. Rü chape̱xewa ínanaxuaxü̃gü 
ga Jerucharéü̃wa rü núma rü ta. Rü 
guxü̃guma tagaãcüma choxna naxca̱x 
nacagü na najuxü̃. 25 —Notürü i chama 
rü taxuü̃ma i ṯacü i chixexü̃ i naxüxü̃ 
nawa chadau na naxca̱x jamáxü̃. Notürü 
nüma ga Pauru rü naxca̱x ínaca na 
ãẽ̱xgacü ja tacü ja Chécharu nüxna 
c̱axü̃, rü ngẽmaca̱x nagu charüxĩnü na 
ngẽ́ma chanamuxü̃. 26 —Notürü 
taxuü̃ma i ore i aixcuma ixĩxü̃ i nachiga 
choxü̃́ nangẽxma na chorü ãẽ̱xgacü ja 
Chécharuca̱x chanaxümatüxü̃ca̱x. Rü 
ngẽmaca̱x chanamu na nuã pepe̱xewa 
nagagüãxü̃ca̱x, rü cuxca̱x türü nixĩ, Pa 
Ãẽ̱xgacü Pa Agripax, na nüxna 
cuc̱axü̃ca̱x, na nüxü̃ chacuáxü̃ca̱x i ṯacü 
tá na chaxümatüxü̃ naxca̱x ja ãẽ̱xgacü ja 
Chécharu. 27 —Erü chauxca̱x rü tama 
name na ngextá namuxü̃ i wüxi i 
pocuxü̃ ega tama naxümatüxíragu 
nachiga na ṯacüca̱x ínaxuaxü̃güãxü̃. 
 
Pauru rü ãẽ̱xgacü ga Agripape̱xewa 
nügüétüwa nidexa 
 
26
  
1 Rü jexguma ga Agripa rü 
nhanagürü Pauruxü̃: —Marü 
name i nhu̱xma i cugüétüwa cuidexa 
—nhanagürü. Rü jexguma 
naxunagüme̱xẽ ga Pauru, rü inanaxügü 
ga nügüétüwa na jadexaxü̃, rü 
nhanagürü: 2 —Chataãẽ, Pa Ãẽ̱xgacü Pa 
Agripax, erü cupe̱xewa chidexa i 
nhu̱xma na chaugüétüwa 
chachogüxü̃ca̱x i guxü̃ma i ngẽma choxü̃ 
na ínaxuaxü̃güxü̃ i ngẽma chautanüxü̃ i 
Judéugü. 3 —Rü jexeraãcü chataãẽ erü 
cuma nüxü̃ cucua̱x i guxü̃ma i tocüma i 
toma i Judéugü, rü guxü̃ma i Muĩsé 
ümatüxü̃ i mugü i naxca̱x jadexagüxü̃ i 
chautanüxü̃gü. Rü ngẽmaca̱x cuxna 
chaca na meã choxü̃́ icurüxĩnüxü̃ca̱x. 
 
Pauruarü maxü̃ naxü̃pa ga 
Ngechuchuaxü̃́ na jaxõõxü̃ 
4 —Rü guxü̃ma i ngẽma chautanüxü̃gü 
i Judéugü rü nüxü̃ nacua̱xgü ga 
nhuxãcü na chamaxü̃xü̃ ga natanüwa ga 
chauchiü̃ãnewa rü Jerucharéü̃wa ga 
jexguma changextü̱xüüragu. 5 —Rü 
ngẽxguma chauchigaxü̃ jaxugüechaü̃gu, 
rü nüma nüxü̃ nacua̱xgü ga chama rü 
woetama Parichéu na chiĩxü̃. Rü toma i 
Judéugü i Parichéugü na tixĩgüxü̃, rü 
toma nixĩ i guxü̃ma i totanüxü̃ i 
Judéugüarü jexera na poraãcü 
tanaxaurexü̃ i ngẽma tocüma. 6 —Rü 
nhu̱xma i ngẽma chautanüxü̃gü i 
PURACÜGÜ 25 
,  
26 
O Novo Testamento na língua ticuna do Brasil, 2da ed. ©2009, Liga Bíblica
362 
Judéugü rü nuã pepe̱xewa choxü̃ 
nagagü erü chajaxõ na Cristugagu 
nangẽxmaxü̃ i maxü̃ i taguma gúxü̃, 
jema Tupana nuxcümaxü̃güxü̃ ga torü 
o̱xigümaã inaxunetaxü̃rüü̃. 7 —Rü 
guxü̃ma i totanüxü̃gü i Judéugü rü 
ínanaṉg̱uxẽẽgü na nüxü̃ nadaugüxü̃ rü 
tá na janguxü̃ i ngẽma uneta. Rü 
ngẽmaca̱x Tupanaxü̃ nicua̱xüü̃gü rü 
guxü̃guma i ngunecü rü chütacü rü 
Tupanaãxü̃́ napuracüe. Rü chama rü ta 
íchanaṉg̱uxẽẽ na nüxü̃ chadauxü̃ rü tá 
na janguxü̃ i ngẽma uneta, rü ngẽmaca̱x 
nixĩ, Pa Ãẽ̱xgacüx, i nhu̱xma i choxü̃ 
ínaxuaxü̃güxü̃ i ngẽma chautanüxü̃gü i 
Judéugü. 8 —¿Rü tü̱xcüü̃ tama pejaxõgü 
na Tupana wena namaxẽxẽẽxü̃ i ngẽma 
juexü̃? 
 
Pauru rü nüxü̃ nixu ga nhuxãcü 
jema jaxõgüxü̃we na jangẽchigüxü̃ 
9 —Rü chama nagu charüxĩnügu ga 
noxri rü name ga muxü̃ma ga chixexü̃ 
namaã na chaxüxü̃ ga jema Ngechuchu 
ja Nacharétucü̱̃ã̱xãxü̃́ jaxõgüxü̃. 10 —Rü 
jemaca̱x nawe chingẽchigü ga 
Jerucharéü̃wa. Rü paigüarü 
ãẽ̱xgacügüxü̃tawa naxca̱x íchaca ga 
popera na chanapocuexü̃ca̱x ga jema 
jaxõgüxü̃. Rü jexma chanapocue ga 
muxü̃ma. Rü jexguma chautanüxü̃ ga 
Judéugü nadaixgu ga jema jaxõgüxü̃, rü 
chama rü chorü me nixĩ. 11 —Rü 
muẽ̱xpü̱xcüna rü chanapocuexü̃ na nüxü̃ 
naxoexü̃ca̱x ga jema na jaxõgüãxü̃. Rü 
jemaãcü chanaxü ga guxü̃nema ga 
ngutaque̱xepataü̃güwa. Rü poraãcü 
nachi chaxaxichi ga jema jaxõgüxü̃, rü 
jemaca̱x nawe chingẽchigü nhu̱xmata to 
ga nachiü̃ãnegune ga ĩãnegüwa. 
 
Pauru rü wenaxãrü nüxü̃ nixu ga 
nhuxãcü na jaxõõxü̃ ga noxrix 
12 Rü nhanagürü ga Pauru: —Rü jema 
jaxõgüxü̃xü̃ na chapocuexü̃ca̱x nixĩ ga 
Damacuwa chaxũxü̃. Rü jemaca̱x ga 
paigüarü ãẽ̱xgacügü rü choxü̃ namugü 
rü choxna nanaxãgü ga popera ga nawa 
choxna naxãgagüxü̃ na 
chanapocuexü̃ca̱x ga jema jaxõgüxü̃. 
13 —Rü jexguma namagu taxĩjane, Pa 
Ãẽ̱xgacüx, rü jexguma meãma 
tocuchiwa nanguxgu, rü nüxü̃ chadau 
ga wüxi ga omü ga dauxü̃wa ne ũxü̃ ga 
üa̱xcüarü jexera ixĩxü̃ ga choxü̃ baxixü̃ 
rü jema chamücügüxü̃ rü ta baxixü̃. 
14 —Rü guxãma ga toma rü nhaxtüanegu 
tajaji. Rü chama rü nüxü̃ chaxĩnü ga 
wüxi ga naga ga Judéugawa choxü̃ 
nhaxü̃: 
“Pa Chauru Pa Chaurux, ¿tü̱xcüü̃ 
nawe cuingẽchigü i ngẽma duü̃xü̃gü i 
choxü̃́ jaxõgüxü̃? Poraãcü cugütama 
cuchixexẽẽ nhama wüxi i ṯacü i 
ãmaguxü̃gu cucuxgüxü̃rüü̃”, nhanagürü 
choxü̃. 15 —Rü chama chanangãxü̃, rü 
nhacharügü: 
“¿Texé cuixĩ, Pa Corix?” nhacharügü. 
Rü nüma ga Cori rü nhanagürü choxü̃: 
“Chama nixĩ i Ngechuchu rü chorü 
duü̃xü̃gü nixĩ i ngẽma nawe 
cuingẽchigüxü̃. 16 —¡Notürü írüda rü 
inachi! Rü marü cuxca̱x chango̱x i 
nhu̱xmax, erü cuxü̃ chamuxchaü̃ na 
choxü̃́ cupuracüxü̃ca̱x rü nüxü̃ 
cuixuchigaxü̃ca̱x i ngẽma nhu̱xma na 
choxü̃ cudauxü̃ rü ngẽma jixcüra tá 
chauxü̃tawa nüxü̃ cudauxü̃. 17 —Rü 
cuxna tá chadau i natanüwa i 
cutanüxü̃gü i Judéugü rü ngẽma tama 
PURACÜGÜ 26 
O Novo Testamento na língua ticuna do Brasil, 2da ed. ©2009, Liga Bíblica
363 
Judéugü ixĩgüxü̃ i nhu̱xma tá natanüwa 
cuxü̃ chamuxü̃. 18 —Rü ngẽ́ma cuxü̃ 
chamu na ngẽma duü̃xü̃güxü̃ choxü̃ 
cucua̱xẽẽxü̃ca̱x rü nüxü̃ naxoexü̃ca̱x i 
nacüma i chixexü̃gü rü chauga 
naxĩnüẽxü̃ca̱x. Rü ngẽ́ma tá cuxũ na 
Chatanáme̱xẽwa ícunanguxü̃xẽẽxü̃ca̱x i 
ngẽma duü̃xü̃gü na chawe naxĩxü̃ca̱x rü 
choxü̃́ jaxõgüãxü̃ca̱x na chama rü nüxü̃́ 
nüxü̃ changechaü̃xü̃ca̱x i norü 
pecadugü, rü nüxü̃́ nangẽxmaxü̃ca̱x i 
nachica namaã i guxü̃ma i chorü 
duü̃xü̃gü i üünegüxü̃”, nhanagürü choxü̃ 
ga Cori. 
 
Pauru rü naga naxĩnü ga jema 
Ngechuchu namaã nüxü̃ ixuxü̃ 
19 —Rü jemaca̱x ga chamax, Pa 
Ãẽ̱xgacü Pa Agripax, rü naga chaxĩnü ga 
jema ore ga Ngechuchu chamaã nüxü̃ 
ixuxü̃ ga jexguma choxü̃ nabaxixgu ga 
jema omü ga dauxü̃wa ne ũxü̃. 
20 —Notürü noxri rü Damacucü̱̃ã̱xgümaã 
nüxü̃ chixuchiga ga Tupanaãrü ore. Rü 
jixcama ga Jerucharéü̃cü̱̃ã̱xgümaã, rü 
jemawena rü guxü̃ ga Judéaanewa, rü 
nhu̱xmachi jema tama Judéugü 
ixĩgüxü̃maã nüxü̃ chixu. Rü 
nhacharügü: 
“¡Nüxü̃ perüxoe i pecüma i chixexü̃gü, 
rü Tupanaca̱x pedaugü, rü meã pemaxẽ 
na duü̃xü̃gü nüxü̃ daugüxü̃ca̱x na 
aixcuma pejaxõgüxü̃!” nhacharügü. 
21 —Rü jemaca̱xtama nixĩ ga tupauca ja 
taxü̃negu choxü̃ jajauxgüxü̃ rü choxü̃ 
jama̱xgüchaü̃xü̃ ga chautanüxü̃gü i 
Judéugü. 22-23 —Notürü Tupana choxü̃ 
narüngü̃xẽẽ rü ngẽmaca̱x taguma 
íchajachaxãchi na guxü̃ma i 
duü̃xü̃gümaã nüxü̃ chixuxü̃ rü woo buxü̃ 
rü jaxü̃. Rü namaã nüxü̃ chixu ga jema 
ore ga nuxcümaxü̃güxü̃ ga Tupanaãrü 
orearü uruü̃gü rü Muĩsé nüxü̃ ixugüxü̃ 
na nhuxãcü tá nüxü̃ nangupetüxü̃ ga 
Cristu rü nhuxãcü tá na najuxü̃, notürü 
jemawena rü nüma tá jiĩxü̃ ga nüxĩra 
juwa ínadaxü̃. Rü namaã nüxü̃ chixu ta 
ga jema nuxcümaxü̃güxü̃ãrü ore ga 
nhaxü̃: 
“Rü Cristu rü tatanüxü̃ i 
Judéugümaã rü ngẽma to i 
duü̃xü̃gü i tama Judéugü 
ixĩgüxü̃maã tá naxunagüãxü̃ i 
ore i tüxü̃ maxẽxẽẽxü̃”, 
nhaxü̃. Rü jemachigaxü̃xĩcatama nixĩ ga 
namaã chixuxü̃ —nhanagürü ga Pauru. 
 
Pauru rü Agripaaxü̃́ 
nanangúchaü̃xẽẽ na jaxõõxü̃ca̱x 
24 Rü jexguma jemaãcü nügüétüwa 
jadexagu ga Pauru, rü nhanagürü ga 
Festu tagaãcüma: —Cungẽãẽmare Pa 
Paurux. Rü ngẽma na jeü̃cürü 
cungúechaü̃, rü düxwa nawa cungẽãẽ 
—nhanagürü. 25 Notürü ga Pauru rü 
nanangãxü̃, rü nhanagürü: —Tama 
changẽãẽ Pa Ãẽ̱xgacüxü̃chi, Pa Festux. 
Erü nhaã ore i nüxü̃ chixuxü̃, rü 
aixcumaxü̃chima nixĩ. 26 —Rü daa 
ãẽ̱xgacü ja Agripa rü meãma nüxü̃ 
nacua̱x i guxü̃ma i ngẽma pemaã nüxü̃ 
chixuxü̃. Rü ngẽmaca̱x tama 
chamuü̃ãcüma chorü taãẽmaã 
nape̱xewa nüxü̃ chixu, erü nüxü̃ 
chacua̱x na nüma rü ta nüxü̃ nacuáxü̃ i 
ṯacüchiga na jiĩxü̃ i guxü̃ma i nhaã ore. 
Erü tama ngextámare cúãcü naxüpetü i 
ngẽma. 27 —¿Cujaxõxü̃, Pa Agripax, i 
ngẽma Tupanaãrü orearü uruü̃gü nüxü̃ 
ixuxü̃? Chama nüxü̃ chacua̱x rü cujaxõ 
PURACÜGÜ 26 
O Novo Testamento na língua ticuna do Brasil, 2da ed. ©2009, Liga Bíblica
364 
—nhanagürü ga Pauru. 28 Rü Pauruxü̃ 
nangãxü̃ ga Agripa, rü nhanagürü: 
—¿E̱xna cuma nagu curüxĩnügu rü 
ngẽmaãcü noxre i curü oremaã na 
choxü̃ cujaxõxẽẽxü̃? —nhanagürü. 29 Rü 
nhanagürü ga Pauru: —Woo noxre i 
oremaã rü woo muxü̃ i oremaã rü 
Tupana nanaxwa̱xe na cujaxõxü̃. Rü 
tama i cuxicatama, notürü guxü̃ma i 
nhaã nuã choxü̃ ĩnüẽxü̃ rü ta, rü Tupana 
nanaxwa̱xe na chauxrüü̃ jixĩgüxü̃, 
notürü tama chauxrüü̃ daa curẽtigümaã 
na jana̱ĩ̱xgüxü̃ —nhanagürü ga Pauru. 
30 Rü jexguma inachigü ga Agripa, rü 
Festu, rü Bereníche, rü guxü̃ma ga jema 
namaã jéma rütogüxü̃. 31 Rü jexguma ga 
nümagü rü noxrüwama naxĩ na jéma 
nügümaã Pauruchiga jadexagüxü̃ca̱x. 
Rü nhanagürügü: —Rü ngẽma jatü, rü 
taxuü̃ma i chixexü̃ naxü na naxca̱x 
jamáxü̃ rü e̱xna naxca̱x napocuxü̃ 
—nhanagürügü. 32 Rü Festuxü̃ 
nhanagürü ga Agripa: —Ngẽxguma chi 
tama nümatama naxca̱x ínacaxgu na 
Chécharu nüxna c̱axü̃ca̱x, rü chi 
ítananguxuchixẽẽ —nhanagürü. 
 
Pauruxü̃ Romawa namugü 
 
27
  
1 Rü jema ãẽ̱xgacügü rü düxwa 
nagu narüxĩnüẽ na norü 
ãẽ̱xgacü ga Chécharu ga Itáriaanewa 
jexmacüxü̃tawa na toxü̃ namugüxü̃. Rü 
norü churaragüarü capitã́ũna nanamu 
ga Pauru namaã ga nhuxre ga togü ga 
pocuexü̃ na Chécharuxü̃tawa 
nagagüãxü̃ca̱x. Rü guma capitã́ũ rü 
Júriu nixĩ ga naẽ́ga, rü norü 
churaragütücumü rü Chécharuarü 
Daruü̃gü nixĩ ga naẽ́ga. 2 Rü nagu tichoü̃ 
ga wüxi ga wapuru ga buanecümaã 
ixũxü̃ne ga Adramíchiuwa ne ũxü̃ne ga 
Áchiaarü ĩãnegüwa ũxchaxü̃ne. Rü towe 
ta nixüe ga Aristácu ga 
Machedóniããnecü̱̃ã̱x ga Techarónicawa 
ne ũxü̃. 3 Rü moxü̃ãcü rü Sidã́ũãrü 
türewa tangugü. Rü Paurumaã 
namecüma ga capitã́ũ ga Júriu. Rü 
ínanaxüexẽẽ na jémacü̱̃ã̱x ga 
namücügüxü̃tagu naxũãneãxü̃ca̱x ga 
Pauru, na nümagü nüxü̃ 
nangü̃xẽẽgüxü̃ca̱x. 4 Rü jéma itaxĩãchi. 
Rü Chiprearü capaxũãrü tocüwaguama 
taxĩ, naxchaxwa ga buanecü, jerü 
towaama nabu. 5 Rü jéma Chiprewa 
tixãü̃ ga taxtü rü Chiríchiaanecutüwa 
tarüjicu. Rü jemacutügu taxĩ, rü 
Pãfíriaanewa tachopetü rü nhu̱xmata 
Ríchiaanewa jexmane ga ĩãne ga 
Mirawa tangugü. 6 Rü jema capitã́ũ 
jexma nüxü̃ najangau ga wüxi ga 
wapuru ga Arejã́driawa ne ũxü̃ne ga 
Itáriaanewa ũxü̃ne. Rü gumagu toxü̃ 
nichoü̃xẽẽ, rü tomaã inaxũãchi. 7 Notürü 
íraruwatama itinhaxwetaxü̃ ga muxü̃ma 
ga ngunexü̃gu, rü guxchaãcüma 
Guíduarü to̱xma̱xtawa tangugü. Notürü 
towaama nabuema ga buanecü, rü 
jemaca̱x capaxũ ga Chamonaãrü 
to̱xma̱xtawa tachopetü rü capaxũ ga 
Cretaxü̃ ítachoeguãchi. 8 Rü 
guxchaãcüma nacutügu taxĩ ga jema 
capaxũ, rü wüxi ga nachica ga Mexü̃ ga 
Türegu ãẽ́gaxü̃wa tangugü. Rü ĩãne ga 
Rácheaarü ngaicamana najexma. 
9 Notürü marü poraãcü namagu tanuxcü 
ga na itaxĩxü̃, rü marü naxãũcüma ga na 
itaxĩãmaxü̃ jerü marü nawa nangu ga 
guma tawemacügü ga nagu nagáuanecü. 
Rü jemaca̱x ga Pauru rü najaxucu̱xẽ ga 
duü̃xü̃gü, rü nhanagürü: 10 —Pa 
PURACÜGÜ 26 
,  
27 
O Novo Testamento na língua ticuna do Brasil, 2da ed. ©2009, Liga Bíblica
365 
Chamücügüx, nüxü̃ chacua̱x i ngẽxguma 
chi ixĩãmagu, rü tá naxãũcüma. Rü daa 
wapuru rü tá inajarütaxu namaã i 
guxü̃ma i naãcu. Rü ngürüãchi i jixema 
rü tá ta tajue —nhanagürü. 11 Notürü 
jema churaragüarü capitã́ũ rü jexeraãcü 
guma wapuruarü joragaama naxĩnü, rü 
maniẽrugüarü capitã́ũgaama naxĩnü, rü 
tama aixcuma Pauruga naxĩnü. 
12 Notürü jema türe rü tama name ga 
jéma na tanangupetüxẽẽxü̃ ga 
gáuanexü̃. Rü jemaca̱x wixguxü̃chi 
guxü̃ma ga duü̃xü̃gü nagu narüxĩnüẽ rü 
narümemaẽ nixĩ ga na itaxĩãchixü̃ ga 
jéma. Rü nanaxwa̱xegü ga chi 
Peníchewa na tangugüxü̃ na jéma 
tanangupetüxẽẽxü̃ ga gáuanexü̃, jerü 
jema nixĩ ga wüxi ga Cretaarü türe ga 
mexü̃ ga tama poraãcü buanecü ga taxü̃ 
nawa nguxü̃. 
 
Buanecü ga tacü ga 
 
taxtüarü ngãxü̃tüwa 
13 Rü inanaxügü ga na meãma 
tope̱xewaama nabuxü̃ ga buanecü, rü 
jemaca̱x ga nümagü ga maniẽrugü rü 
nüxü̃ nacua̱xgügu rü chi meã ítangugü 
ga jema ítaxĩxü̃wa. Rü jemaca̱x 
itaxĩãchi, rü nacutüarü ngaicamagu taxĩ 
ga jema Cretaarü capaxũ. 14-15 Rü notürü 
ngürüãchi jixcamaxü̃ra rü wüxi ga 
buanecü ga taxüchicü ga capaxũãrü 
tocüwawa ne ũxcü ngãxü̃tüwaama 
nanacue ga guma wapuru. Rü 
taxuacüma itixũtaü̃ nawaama ga 
buanecü. Rü jemaca̱x düxwa 
ítajachaxãchi ga na tanatochinüxü̃, rü 
toxü̃ ínicuetaü̃. 16 Rü wüxi ga 
capaxũxãcü ga Cráudagu ãẽ́gaxü̃ãrü 
tocüwawaama tachopetü ga ngextá 
tama poraãcü íjabuaxü̃wa. Rü jéma 
poraãcü tapuracüe na guma wapurugu 
tanatúnagüxü̃ ga norü ngue ga 
jatúchigüne. 17 Rü jexguma marü 
natúnagügüãgu ga guma ngue, rü 
nap̱anaxãgü ga tanütaxü̃maã 
najana̱ĩ̱xgütüwe ga guma wapuru. Rü 
nhu̱xmachi najawẽgü ga jema 
naxchirutachinügü ga namaã 
jacuetaü̃xü̃ ga noxrix, jerü namuü̃ẽ ga 
na Chírtearü naxnücüwa 
janangaixtaü̃güxü̃. Rü jema buanecü 
toxü̃ nicuetaü̃mare. 18 Rü moxü̃ãcü ga 
buanecü rü tama nangupetüéga, rü 
jemaca̱x inanaxügü ga na 
ínawoü̃ãcuãxü̃. 19 Rü norü tamaẽ̱xpü̱x ga 
ngunexü̃gu, rü naxme̱xmaãtama 
ínanawoü̃ ga jema natü̱xügü ga guma 
wapuru, rü guxü̃ma ga to ga norü 
jemaxü̃gü. 20 Rü muxü̃ma ga ngunexü̃gu, 
rü tama nango̱x ga üa̱xcü rü ẽxtagü, rü 
tama nangupetüéga ga guma buanecü 
ga taxüchicü. Rü düxwa nagu tarüxĩnüẽ 
ga marü tãũxü̃táma na tamaxẽxü̃. 21 Rü 
jexguma marü muxü̃ma ga ngunexü̃ 
tingegügu ga tama na tachibüexü̃, rü 
jexguma guxü̃ma ga jema 
duü̃xü̃gütanüwa inachi ga Pauru, rü 
nhanagürü: —Narümemaẽ chi nixĩ, Pa 
Chamücügüx, ga chauga na pexĩnüẽxü̃, 
rü tau chima na ixĩãchixü̃ ga Cretawa, 
rü tau chima nhu̱xmarüü̃ tüxü̃ naxüpetü 
i nhaã ãũcümaxü̃ rü taxuxü̃ chima i 
chixexü̃ tüxü̃ nangupetü. 22 —Notürü 
¡petaãẽgü! erü wapuruxica tá 
inajarütaxu, notürü i jixema rü 
taxúetáma tajue. 23 —Erü ngewa̱xarü 
chütaxü̃gu ja Tupana ja nüxü̃́ 
chapuracücü ja chorü cori ixĩcü rü 
núma nanamu i wüxi i norü orearü uruü̃ 
PURACÜGÜ 27 
O Novo Testamento na língua ticuna do Brasil, 2da ed. ©2009, Liga Bíblica
366 
i dauxü̃cü̱̃ã̱x i chauxca̱x ngóxü̃. 24 —Rü 
nhanagürü choxü̃: 
“¡Tãṹ i cumuü̃xü̃, Pa Paurux! Erü 
ãẽ̱xgacü ja Chécharupe̱xewa tá cungu, 
rü cugagu tá Tupana nanamaxẽxẽẽ i 
guxü̃ma i ngẽma cumücügü i cumaã 
ngẽxma wapurugu ĩxü̃”, nhanagürü 
choxü̃. 25 —Rü ngẽmaca̱x, Pa 
Chamücügüx, ¡rü petaãẽgü! erü chama 
rü aixcuma Tupanaãxü̃́ chajaxõ, rü 
aixcuma tá nixĩ i ngẽmaãcü tá 
nangupetüxü̃ ngẽxgumarüü̃ i ngẽma 
chamaã nüxü̃ jaxuxü̃. 26 —Notürü wüxi i 
capaxũwa tá tajarücüxcuchitaü̃gü 
—nhanagürü ga Pauru. 27 Rü jexguma 
taxre ga jüxü tingexgu ga na itaxĩxü̃, rü 
taxü̃ ga taxtü ga Adriáticuwa tajexmagü, 
jerü ga buanecü rü núxĩca toxü̃ 
nacuetaü̃. Rü ngãxü̃cüügu nüxü̃ 
nicua̱xãchitanü ga jema maniẽrugü ga 
na dauxchitacutüwa tangugüchaü̃xü̃. 
28 Rü ínanataegü ga norü ngugütamaxü̃ 
rü 36 ga metru nixĩ ga norü mátama. Rü 
jexguma marü íraruwa jaxü̃guxüra 
itaxĩxgu rü wenaxãrü 
nanangugütamagü, rü 27 ga metru nixĩ 
ga norü mátama ga jexgumax. 29 Rü 
namuü̃ẽ ga na nutamaã jananhataü̃güxü̃ 
ga naxãnacüwa, rü jemaca̱x guma 
wapuruchinüwa ínanawoü̃ ga ãgümücü 
ga ãcurugü ga nap̱anaxãmaã ixãcunüxü̃ 
na jemaãcü íjachaxãchigüxẽẽãxü̃ca̱x ga 
guma wapuru. Rü najumuxẽgü ga paxa 
na jangunexü̃ca̱x. 30 Notürü ga jema 
maniẽrugü rü nibuxmüchaü̃ ga guma 
wapuruwa, rü jemaca̱x nanaw̱ãĩxẽgü ga 
guma wapuruarü ngue, rü nhanagürügü: 
—Ngẽma wapurupe̱xearü ãcurugü tá 
ítawoü̃ na nataixü̃ca̱x ja wapuru 
—nhanagürügüneta. 31 Notürü ga Pauru 
rü churaragüarü capitã́ũmaã rü norü 
churaragümaã nüxü̃ nixu rü nhanagürü: 
—Ngẽxguma nhaã maniẽrugü rü 
tãũxü̃táma nuxã wapurugu nachoxgu, 
rü guxãma i pema rü tá pejue 
—nhanagürü. 32 Rü jexguma ga jema 
churaragü rü najadaecunügü ga guma 
ngue, rü inananguxẽẽgü. 33 Rü jexguma 
marü jangunechaü̃gu, rü Pauru 
najaxucu̱xẽgü ga guxü̃ma na 
nachibüexü̃ca̱x, rü nhanagürü: —Taxre i 
jüxü nixĩ i nhu̱xma na taguma 
aixrügumarüü̃ pechibüexü̃, rü bai i ṯacü 
na pengṍxü̃ jerü poraãcü pexoegaãẽgü. 
34 Rü nhu̱xma rü pemaã nüxü̃ chixu na 
pechibüexü̃ na peporaexü̃ca̱x, rü 
taxuü̃ma pexü̃ üpetüxü̃ca̱x. Erü 
taxúetáma itajarütaxu rü bai i wüxi i 
pejaexüra inajarütaxu —nhanagürü. 
35 Rü jexguma marü jema nhaxgu, rü 
nanajaxu ga wüxi ga põũ, rü Tupanana 
moxẽ naxã nape̱xewa ga guxü̃ma. Rü 
inanabücu ga jema põũ, rü inanaxügü 
ga na nangṍõxü̃. 36 Rü jexguma 
nataãẽgü ga guxü̃ma, rü nümagü rü ta 
nachibüe. 37 Rü 276 tixĩgü ga guxãma ga 
toma ga guma wapurugu ĩxẽ. 38 Rü 
jexguma marü nangãxẽgu, rü ínanawoü̃ 
ga jema trigu ga wapuru namaã ããcuxü̃ 
na nangünagüãchixüraxü̃ca̱x ga guma 
wapuru. 
 
Inangu ga guma wapuru 
39 Rü jexguma jangunegu, rü jema 
maniẽrugü tama nüxü̃ nacuáane ga 
jéma. Notürü nüxü̃ nadaugü ga wüxi ga 
axcuchixü̃ ga naxnücüpechinüã́xü̃, rü 
nagu narüxĩnüẽ ga jéma na 
janangaixẽẽgüãxü̃ ga wapuru. 40 Rü 
jexguma nanadaü̃ ga norü ngaxü̃xü̃ ga 
PURACÜGÜ 27 
O Novo Testamento na língua ticuna do Brasil, 2da ed. ©2009, Liga Bíblica
367 
ãcurugü, rü jéma nanawogü. Rü 
najawẽgü ga norü toxchinüxü̃ãrü 
na̱ĩ̱xruü̃gü, rü inananga ga jema 
nape̱xewa üxü̃ ga naxchirutachinü ga 
namaã iticuetaü̃xü̃. Rü itanaxügü ga 
nüxü̃ na tingaicaxü̃ ga jema 
naxnücüpechinü. 41 Notürü wüxi ga 
naxnücüarü nuxtamaxü̃wa 
tajarüngaixtaü̃. Rü jéma naxnücüwa 
najarüwápe̱xe ga guma wapuru rü marü 
tama jéma itaxĩãchi. Rü joxni ga 
nachinüwa, rü juãpe najapuxẽẽ. 42 Rü 
jema churaragü rü nagu narüxĩnüẽ ga 
na nadaiãxü̃ ga jema pocuexü̃ na 
taxuü̃ma inhaxü̃ca̱x ga jexguma 
naxãnacüwa nangugügu. 43-44 Notürü 
jema norü capitã́ũ ga churaragü, rü 
Pauruxü̃ namaxẽẽchaü̃, rü jemaca̱x 
tama nanaxwa̱xe ga na nadaiãxü̃ ga 
jema pocuexü̃. Notürü nanamu na jema 
ixãnüxü̃ rü nüxĩra ínajuxgüxü̃ na 
naxãnacüwa nawẽxgüxü̃ca̱x, rü jema 
togü rü mürapewagügu rü e̱xna jema 
wapurutüchigügu meã na ínachoü̃xü̃ca̱x. 
Rü jemaãcü guxãma meãma 
naxãnacüwa tangugü. 
 
Capaxũ ga Máutawa 
 
najexma ga Pauru 
 
28
  
1 Rü jexguma meãma 
naxãnacüwa tangugügu ga 
guxãma rü jexguma nüxü̃ tacua̱xgü na 
Máuta na jiĩxü̃ ga naẽ́ga ga jema capaxũ. 
2 Rü jema jémacü̱̃ã̱xgü ga duü̃xü̃gü rü 
meãma toxü̃ najauxgü ga guxãma. Rü 
nanangixtagü ga wüxi ga üxü ga taxü̃ne. 
Rü toxca̱x nacagü ga guxãma na jéma 
togü tanaĩxü̃güxü̃ca̱x, jerü napu rü 
nagáuane. 3 Rü Pauru nanadetaque̱xe ga 
nhuxre ga naĩchacüügü, rü üxüxetüwa 
najawocu. Notürü jexguma jéma 
jawocuãgu, rü üxüarü naĩẽmaxü̃chaxwa 
inajago ga wüxi ga ãxtape. Rü 
Paurume̱xẽwa najuxu, rü jéma 
najarütuãchi. 4 Rü jexguma jema 
jémacü̱̃ã̱xgü nüxü̃ daugügu ga jema 
ãxtape ga Paurume̱xẽwa na natuxü̃, rü 
nügümaã nhanagürügü: —Nhaã jatü rü 
maneca wüxi i máẽtaxü̃ nixĩ. Rü woo 
taxtüwa juwa na janhaxü̃, notürü 
Tupana tama nanamaxẽẽchaü̃ 
—nhanagürügü. 5 Notürü guma 
üxüxetügu nanamaxü̃ ga jema ãxtape, rü 
taxuü̃ma nüxü̃ naxüpetü ga Pauru. 
6 Notürü guxü̃ma ga jema duü̃xü̃gü rü 
ínanaṉg̱uxẽẽgü rü ngoxi tá nachamé rü 
e̱xna naju̱x. Rü marü nuxcüxürama ga 
jema nüxü̃ na nadaunüxü̃ rü taxuü̃ma 
nüxü̃ na üpetüxü̃, rü düxwa togu 
narüxĩnüẽ rü inanaxügüe ga na 
nhagüxü̃: —Maneca wüxi ja tupana nixĩ 
—nhagüxü̃. 7 Rü jema nachicaarü 
ngaicamana najexma ga norü naãne ga 
jema capaxũãrü ãẽ̱xgacü ga Púbriu ga 
naẽ́ga. Rü nüma meãma toxü̃ najaxu, rü 
jexma toxü̃ napegüxẽẽ ga tamaẽ̱xpü̱x ga 
ngunexü̃. Rü tomaã namecümaxü̃chi. 
8 Rü guxema Púbriu nanatü rü 
ngürücarewa tajexma, jerü tixaxüne rü 
taduü̃. Rü jéma tümaxü̃tawa nangu ga 
Pauru, rü tümamaã najumuxẽ, rü 
tümaẽ́tügu naxüxme̱x, rü tüxü̃ 
narümexẽẽ. 9 Rü jexguma jemaxü̃ 
nadaugügu, rü Pauruca̱x jéma naxĩ ta ga 
guxü̃ma ga togü ga iḏaaweexü̃ ga jema 
capaxũcü̱̃ã̱x, rü narümeẽ. 10 Rü nümagü 
rü muxü̃ma toxna naxãmaregü. Rü 
jexguma itaxĩãchigu, rü toxna nananagü 
ga guxü̃ma ga tanaxwa̱xexü̃ ga torü 
namawaü̃ ga õna. 
PURACÜGÜ 27 
,  
28 
O Novo Testamento na língua ticuna do Brasil, 2da ed. ©2009, Liga Bíblica
368 
 
Romawa nangu ga Pauru 
11 Rü tamaẽ̱xpü̱x ga tawemacü jéma 
capaxũwa tajexmagü. Rü nhu̱xmachi 
nagu tichoü̃ ga wüxi ga wapuru ga 
jema capaxũwa gáuanexü̃ 
ngupetüxẽxẽ́ne. Rü Arejã́driacü̱̃ã̱x nixĩ 
ga guma wapuru. Rü nape̱xeraü̃wa 
najexmagü ga taxre ga norü 
tupanachicüna̱xãgü ga Catu rü Porugu 
ãẽ́gagüxü̃. 12 Rü Chiracúchaarü türewa 
tangugü, rü tamaẽ̱xpü̱x ga ngunexü̃ 
jéma tajexmagü. 13 Rü jéma itaxĩãchi, 
rü nacutüarü ngaicamagu taxĩ 
nhu̱xmata Requíuwa tangugü. Rü 
moxü̃ãcü ínangu ga wüxi ga buanecü 
ga ítaxĩxü̃waama bucü rü toxü̃ 
inicuetaü̃. Rü jemaãrü moxü̃ãcüama rü 
Putériuwa tangugü. 14-15 Rü jexma nüxü̃ 
tajangau ga nhuxre ga duü̃xü̃gü ga 
jaxõgüxü̃. Rü toxna naxu na wüxi ga 
jüxü jexma naxü̃tagu tarüchoxü̃ca̱x. Rü 
marü wüxi ga jüxü ngupetügu rü 
itaxĩãchi na namagu Romawa 
taxĩxü̃ca̱x. Rü marü toxü̃ nacuáchigagü 
ga jema jaxõgüxü̃ ga Romagugüxü̃. Rü 
jema nama ga Ápiugu ãẽ́gaxü̃gu naxĩ 
na jexma toxü̃ jangaugüxü̃ca̱x. Rü 
nhuxre rü jema nachica ga Tamaẽ̱xpü̱x 
ga Taxepataü̃gu ãẽ́gaxü̃wa toxü̃ 
najarüṉg̱uxẽẽgü Rü togü rü nachopetü 
nhu̱xmata jema nachica ga Ápiuarü 
Ngü̃ẽchicagu ãẽ́gaxü̃wa nangugü. Rü 
jexguma Pauru nüxü̃ da̱xgu ga jema 
jaxõgüxü̃, rü Tupanana moxẽ naxã rü 
poraãcü nataãẽ. Rü jemaãcü Romawa 
tangugü. 16 Rü jexguma Romawa 
tangugügu rü wüxi ga ĩpatawa 
nananguxẽẽgü ga Pauru nüxĩca namaã 
ga wüxi ga churara ga nüxna dauxü̃. 
 
Romawa najexma ga Pauru 
17 Rü tamaẽ̱xpü̱x ga ngunexü̃ marü 
jéma najexmagu, rü Pauru naxca̱x 
nangema ga jema Judéugüarü 
ãẽ̱xgacügü ga Romawa jexmagüxü̃. Rü 
jexguma nangutaque̱xegügu, rü 
nhanagürü ga Pauru nüxü̃: —Chama, Pa 
Chaueneẽgüx, rü taxuü̃ma i chixexü̃ 
chaxü namaã i tatanüxü̃gü, rü bai i 
nuxcümaxü̃güxü̃ i tórü 
o̱xigücümagümaã. Notürü Jerucharéü̃gu 
choxü̃ nijauxgü ga tatanüxü̃gü, rü 
Romacü̱̃ã̱x ga churaragüna choxü̃ 
namugü. 18 Rü jexguma marü choxna 
nacagüegu ga Romacü̱̃ã̱xgü, rü choxü̃ 
ninge̱xgüchaü̃, jerü taxuü̃ma ga ṯacü ga 
chixexü̃ chawa nadaugü na choxü̃ 
jama̱xgüxü̃ca̱x. 19 Notürü jema 
tatanüxü̃gü ga Judéugü rü najamuẽtanü 
na tama choxü̃ jange̱xgüxü̃ca̱x, rü 
jemaca̱x düxwa naxca̱x íchaca na 
nümatama ja ãẽ̱xgacü ja Chécharu 
choxna c̱axü̃ca̱x. Notürü tama 
tatanüxü̃güxü̃ na íchaxuaxü̃xü̃ca̱x nixĩ 
ga jemaca̱x íchac̱axü̃. 20 Rü ngẽmaca̱x 
nixĩ i pexca̱x nuã changemaxü̃ na pexü̃ 
chadauxü̃ca̱x rü pemaã chidexaxü̃ca̱x. 
Pema nüxü̃ pecua̱x rü jixema i Judéugü 
rü ítanaṉg̱uxẽẽ i na ínanguxü̃ ja Cristu. 
Rü jima Cristuca̱x nixĩ i chama i 
nhu̱xma i daa curẽtimaã chináĩxü̃ 
—nhanagürü. 21 Rü nümagü 
nanangãxü̃gü, rü nhanagürügü: —Toma 
rü taxuü̃ma i popera i Judéawa ne 
muxü̃ i cuchigagu ümatüxü̃ tajauxgü. 
Rü ngẽma taeneẽgü i ngẽ́ma ne ĩxü̃ rü 
núma ngugüxü̃ rü bai i wüxi i nüxü̃ 
ixuxü̃ i ṯacü rü ore i chixexü̃ i cuchiga. 
22 Rü cuxü̃tawa nüxü̃ taxĩnüẽchaü̃ rü 
PURACÜGÜ 28 
O Novo Testamento na língua ticuna do Brasil, 2da ed. ©2009, Liga Bíblica
369 
¿nhuxũ nhacuxü̃ i cumax? Erü nüxü̃ 
tacua̱xgü rü guxü̃wama i Judéugü rü 
chixri nachiga nidexagü i ngẽma ore i 
ngexwacaxü̃xü̃ i Ngechuchuchiga 
—nhanagürügü. 23 Rü jexguma 
Paurumaã inaxunetagü ga wüxi ga 
ngunexü̃, rü napatawa naxĩ ga muxü̃ma 
ga duü̃xü̃gü. Rü Pauru namaã nüxü̃ nixu 
ga Tupanaãrü ore ga nhuxãcü ãẽ̱xgacü 
na jiĩxü̃ ja Tupana. Rü pa̱xmama 
inanaxügü, rü nhu̱xmata nachütaxü̃ rü 
nüxü̃́ nanangúchaü̃xẽẽ ga jema duü̃xü̃gü 
na Ngechuchuaxü̃́ jaxõgüãxü̃ca̱x. Rü 
jemaca̱x Muĩsé ümatüxü̃ ga mugüwa rü 
nuxcümaxü̃güxü̃ ga Tupanaãrü orearü 
uruü̃gü ümatüxü̃ ga orewa namaã nüxü̃ 
nixu ga Ngechuchuchiga. 24 Rü nümaxü̃ 
rü najaxõgü ga jema Pauru namaã nüxü̃ 
ixuxü̃ notürü ga togü rü tama najaxõgü. 
25 Rü jexguma tama wüxigu naxĩnüẽgu 
ga jema duü̃xü̃gü, rü inanaxügü ga na 
íjaxĩxü̃. Rü jemaca̱x ga Pauru rü 
nhanagürü nüxü̃: —Meã perü o̱xigümaã 
nidexa ga Tupanaãẽ i Üünexü̃ ga 
jexguma Ichaíaxü̃ jadexaxẽẽgu rü 
nhaxgu: 
  26 “¡Rü ngẽ́ma naxũ, rü ngẽma 
duü̃xü̃gümaã nüxü̃ jarüxu rü 
nhacurügü tá nüxü̃: ‘Rü woo 
nüxü̃ pexĩnüẽgu rü tãũxü̃táma 
aixcuma nüxü̃ pecua̱xgü. Rü 
woo nüxü̃ perüdaunügu rü 
tãũxü̃táma aixcuma pejaxõgü. 
27 Rü ngẽmaãcü peixĩgü i 
nhu̱xmax, erü tama choxü̃ 
pecuáxchaü̃ i pemax. Rü tama 
nüxü̃ pexĩnüẽ i chorü ore erü 
tama nüxü̃ pexĩnüẽchaü̃. Rü 
tama nüxü̃́ pejaxõgü i ngẽma 
chama pexü̃ nüxü̃ chadauxẽẽxü̃ 
erü tama nüxü̃́ pejaxõgüchaü̃. 
Rü tama peãẽwa chagu 
perüxĩnüẽ erü tama nüxü̃ 
perüxoechaü̃ i pecüma i 
chixexü̃gü rü tama chauxca̱x 
pedaugüchaü̃ na chama pexü̃ 
chamaxẽxẽẽxü̃ca̱x!’ ” 
nhanagürü ga Tupanaãẽ i Üünexü̃. 28 Rü 
nhanagürü ta ga Pauru: —Rü name nixĩ 
i pema rü ta nüxü̃ pecua̱x rü nhu̱xma rü 
marü inaxügü na ngẽma tama Judéugü 
ixĩgüxü̃tanüwa naxunagüxü̃ i nhaã 
Tupanaãrü ore i tüxü̃ maxẽxẽẽxü̃. Rü 
nümagü tá nixĩ i aixcuma inaxĩnüẽxü̃ 
—nhanagürü. 29 Rü jexguma Pauru jema 
nhaxgu, rü ínixĩ ga jema Judéugü, rü 
poraãcü nügümaã íniporagatanücüü. 
30 Rü taxre ga taunecü ga mecü jéma 
najexma ga Pauru nawa ga guma ĩ ga 
naxütanüne ga nagu na napexü̃ca̱x. Rü 
jéma meãma nanajaxuxü̃ ga guxü̃ma ga 
duü̃xü̃gü ga naxü̃tawa íjadaugüxü̃xü̃. 
31 Rü nüxü̃ nixuchiga ga nhuxãcü 
ãẽ̱xgacü na jiĩxü̃ ga Tupana. Rü 
taxúema nüxna tanachu̱xu na 
nangúexẽẽãxü̃ ga Cori ja Ngechuchu ja 
Cristuchiga. Rü taxúema naxca̱x 
tanachixewe.  
PURACÜGÜ 28 
O Novo Testamento na língua ticuna do Brasil, 2da ed. ©2009, Liga Bíblica
370 
 
Pauru rü nüxü̃ narümoxẽ ga 
 
jema jaxõgüxü̃ ga Romaãrü 
ĩãnewa jexmagüxü̃ 
 
1
  
1 Pa Chaueneẽgüx, chama i Pauru 
nixĩ i pexca̱x chanaxümatüxü̃ i nhaã 
popera. Rü chama nixĩ i Ngechuchu ja 
Cristuarü duü̃xü̃ chiĩxü̃. Rü chama nixĩ 
ga Tupana choxü̃ jaxuxü̃ na choxü̃ 
jamuxü̃ca̱x na duü̃xü̃gümaã nüxü̃ 
chixuxü̃ca̱x i norü ore i mexü̃ i tüxü̃ 
maxẽxẽẽxü̃. 2 Rü nuxcümaxü̃chima 
Tupana nanamu ga norü orearü uruü̃gü 
na naxümatügüãxü̃ca̱x ga norü ore i 
mexü̃. Rü jemaãcü tüxü̃ nüxü̃ nacua̱xẽẽ 
ga nhaã ore i mexü̃. 3 Rü nhaã ore i mexü̃ 
rü tórü Cori ja Ngechuchu ja Cristuchiga 
nixĩ. Rü nüma rü woo Tupana Nane na 
jiĩxü̃, notürü duü̃xü̃gürüü̃ nabu ga 
jexguma nhama ga naãnewa nanguxgu. 
Rü nuxcümaü̃cü ga ãẽ̱xgacü ga Dawítaa 
nixĩ. 4 Notürü nümatama ja Ngechuchu 
rü üünecü nixĩ. Rü jexguma juwa 
ínadaxgu rü Tupana tüxü̃ nüxü̃ nadauxẽẽ 
na aixcuma Nanexü̃chi na jiĩxü̃. Rü 
nüxna nanaxã ga guxü̃ma ga pora. 5 Rü 
Ngechuchu ga Cristugagu nixĩ ga chamaã 
namecümaxü̃ rü choxü̃ naxunetaxü̃ ga 
Tupana na norü puracü chaxüxü̃ca̱x. Rü 
jemaca̱x Ngechuchuégagu choxü̃ namu 
na guxü̃ i nachiü̃ãnewa nüxü̃ chixuxü̃ca̱x 
i norü ore na jaxõgüãxü̃ca̱x i duü̃xü̃gü rü 
Tupanaga naxĩnüẽxü̃ca̱x. 6-7 Rü pema rü 
ta, Pa Romacü̱̃ã̱xgüx, rü ngẽma 
duü̃xü̃gütanüwa pengẽxmagü jerü 
Tupanaãxü̃́ pejaxõgü rü naga pexĩnüẽ. 
Rü nüma rü pexü̃ nangechaü̃ rü marü 
pexü̃ naxuneta na Ngechuchu ja 
Cristuarü duü̃xü̃gü peixĩgüxü̃ca̱x rü 
ngẽma norü duü̃xü̃gütanüxü̃ na 
pexĩgüxü̃ca̱x. Rü nhu̱xmax, Pa 
Chaueneẽgü i Romacü̱̃ã̱xgüx, rü 
chanaxwa̱xe i nüma ja Tanatü ja Tupana 
rü tórü Cori ja Ngechuchu ja Cristu 
pemaã namecümagü rü pexü̃ 
narüngü̃xẽẽgü na meã pexü̃ 
naxüpetüxü̃ca̱x rü aixcuma 
petaãẽgüxü̃ca̱x. 
 
Pauru rü nüxü̃́ nangúchaü̃ na 
íjadauãxü̃ ga jema jaxõgüxü̃ ga 
Romawa jexmagüxü̃ 
8 Rü nhu̱xma rü Ngechuchu ja 
Cristuégagu Tupanana moxẽ chaxã 
 
POPERA GA ROMAWA JEXMAGÜXÜ̃ GA  
 
 
JAXÕGÜXÜ̃TANÜWA NAMUXÜ̃ GA PAURU 
 
 
O Novo Testamento na língua ticuna do Brasil, 2da ed. ©2009, Liga Bíblica
371 
pexca̱x, erü guxü̃wama i guxü̃ i 
naãnewa rü duü̃xü̃gü nüxü̃ nixugügü na 
aixcuma Cristuaxü̃́ pejaxõgüxü̃ rü 
Tupanaca̱x pemaxẽxü̃. 9 Rü nüma ja 
Tupana choxü̃ nadau rü nüxü̃ nacua̱x na 
aixcuma guxü̃guma pexca̱x 
chajumuxẽxü̃. Rü jimaãxü̃́ nixĩ i guxü̃ma 
i chorü ngúchaü̃maã chapuracüxü̃ rü 
nüxü̃ chixuxü̃ i norü ore i mexü̃ i 
Nanechiga. 10 Rü guxü̃guma nüxna 
chaca na choxü̃ ngẽ́ma namuxü̃ca̱x rü 
ngẽmaãcü düxwa pexü̃ íchajadauxü̃ca̱x 
ega norü ngúchaü̃ jixĩgu. 11 Erü aixcuma 
choxü̃́ nangúchaü̃ na pexü̃ chadauxü̃ na 
pemaã nüxü̃ chixuxü̃ca̱x i Tupanaãrü 
ore na aixcuma meã pejaxõgüxü̃ca̱x rü 
jexeraãcü peporaexü̃ca̱x. 12 Rü 
ngẽxguma ngẽmaãcü wüxiwa 
ingẽxmagügu, rü tá wüxichigü jigü 
tataãẽgüxẽẽ rü jigüaxü̃́ tanangúchaü̃xẽẽ. 
Erü chama rü tá nüxü̃ chadau na 
nhuxãcü tórü Coriaxü̃́ pejaxõgüxü̃ rü 
pema rü tá ta nüxü̃ pedau na nhuxãcü 
chajaxõxü̃. 13 Pa Chaueneẽgüx, 
chanaxwa̱xe i nüxü̃ pecua̱x na 
muẽ̱xpü̱xcüna pexü̃ íchajadauxchaü̃xü̃, 
notürü nhu̱xmarüta rü choxü̃́ naguxcha. 
Notürü ngẽ́ma petanüwa chaxũxchaü̃, 
erü chanaxwa̱xe na pemaã nüxü̃ 
chixuxü̃ i Tupanaãrü ore jema 
toxnamana jexmagüxü̃ ga duü̃xü̃gümaã 
nüxü̃ chixuxü̃rüü̃. Erü chanaxwa̱xe i 
ngẽma duü̃xü̃gürüü̃ meã pejaxõgü na 
ngẽmaãcü Cristuwe naxĩxü̃ca̱x i ngẽma 
petanüxü̃gü i nhu̱xma tama jaxõgüxü̃. 
14 Rü aixcuma ngẽ́ma changuxchaü̃ erü 
nümatama ja Tupana choxü̃ namu na 
guxü̃ i duü̃xü̃gümaã nüxü̃ na chixuxü̃ca̱x 
i norü ore. Rü nanaxwa̱xe i duü̃xü̃gü i 
meã poperaxü̃ icuáxü̃maã nüxü̃ na 
chixuxü̃ rü duü̃xü̃gü i tama poperaxü̃ 
icuáxü̃maã ta nüxü̃ chixuxü̃ i ngẽma 
norü ore. Rü ngẽxgumarüü̃ ta 
nanaxwa̱xe na ngẽma duü̃xü̃gü i cua̱x 
nüxü̃́ ngẽxmaxü̃maã nüxü̃ na chixuxü̃ rü 
ngẽma duü̃xü̃gü i taxuguma 
rüxĩnüẽxü̃maã nüxü̃ na chixuxü̃. 15 Rü 
ngẽmaca̱x, Pa Chaueneẽgü i Romagu 
Ãchiü̃güxü̃, rü chama rü marü 
íchamemare na petanüwa na chaxũxü̃, 
na pemaã rü ta nüxü̃ chixuxü̃ca̱x i 
Tupanaãrü ore i mexü̃. 
 
Tupanaãrü ore rü napora 
16 Rü taxuü̃ca̱xma naxca̱x chaxãne i 
ngẽma ore i mexü̃. Erü ngẽma ore rü 
napora, rü ngẽmamaã nixĩ i napuracüxü̃ 
ja Tupana na guxãma ja jixema 
Cristuaxü̃́ jaxõgüxe rü tüxü̃́ 
nangẽxmaxü̃ca̱x i maxü̃ i taguma gúxü̃. 
Rü ngẽma maxü̃, rü 
Judéugüca̱xirachire̱x nixĩ, notürü i 
nhu̱xma rü guxü̃ma i ngẽma tama 
Judéugü ixĩgüxü̃ca̱x rü ta nixĩ. 17 Rü 
ngẽma norü orewa nixĩ i tamaã nüxü̃ 
jaxuxü̃ ja Tupana na tórü 
õgaguxicatama jiĩxü̃ na nape̱xewa 
imexü̃. Erü norü ore i ümatüxü̃wa rü 
nhanagürü: 
“Rü jíxema tümaãrü õgagu 
Tupanape̱xewa mexẽ, rü tá 
tüxü̃́ nangẽxma i maxü̃ i 
taguma gúxü̃”, 
nhanagürü. 
 
Nagagutama nixĩ i duü̃xü̃gü 
inapocuexü̃ 
18 Rü nüxü̃ tadaugü na Tupana 
dauxü̃guxü̃ i naãnewa ne namuxü̃ i norü 
pocu i ãũcümaxü̃ naxca̱x i guxü̃ma i 
ROMACÜ̱̃Ã̱X 1 
O Novo Testamento na língua ticuna do Brasil, 2da ed. ©2009, Liga Bíblica
372 
ngẽma duü̃xü̃gü i tama naga ĩnüẽxü̃ rü 
chixexü̃ ügüxü̃ rü ngẽma norü 
chixexü̃maã togüaxü̃́ naguxchaxẽẽgüxü̃ 
na tama nüxü̃ nacua̱xgüxü̃ca̱x i ngẽma 
ore i aixcuma ixĩxü̃. 19 Rü ngẽma 
duü̃xü̃gü i chixexü̃ ügüxü̃ rü meã nüxü̃ 
nacua̱xgüchire̱x na nhuxãcü jiĩxü̃ ja 
Tupana jerü nümatama ga Tupana rü 
marü nüxü̃ nüxü̃ nadauxẽẽ ga jema. 
20 Rü woo tama nüxü̃ idaugügu ja 
Tupana, notürü guxü̃ma i ṯacü i 
naxüxü̃wa nixĩ i nüxü̃ idaugüxü̃. Rü 
jexguma noxri naãne naxü̱xgumama 
nixĩ ga meãma duü̃xü̃güxü̃ nüxü̃ 
nadauxẽẽxü̃ na aixcuma Tupana na jiĩxü̃ 
rü guxü̃guma na naporaxü̃. Rü 
ngẽmaca̱x i ngẽma duü̃xü̃gü i chixexü̃ 
ügüxü̃, rü taxucürüwama ṯacümaã nügü 
ínapoxü̃gü i Tupanape̱xewa. 21 Jerü woo 
nüxü̃ nacua̱xgüchire̱x na nhuxãcü jiĩxü̃ 
ga Tupana, notürü tama 
nanajauxgüchaü̃ na norü Tupana 
jiĩxü̃ca̱x, rü bai na moxẽ nüxna 
naxãgüxü̃. Notürü jema ore ga 
taxuwama mexü̃guama narüxĩnüẽ, rü 
jemaãcü naẽchitamare namaxẽ rü 
jexeraãcü chixexü̃gu narüxĩnüẽ. 22-23 Rü 
nügü jaxugüegu rü duü̃xü̃gü i nüxü̃ 
icuáxü̃ nixĩgü notürü taxuguma 
narüxĩnüẽ. Jerü nüxna nixĩgachitanü ga 
Tanatü ja Tupana ja mexẽchicü ja 
taguma jucü, na nawe naxĩxü̃ca̱x ga 
norü naxchicüna̱xãgümare ga duü̃xü̃gü i 
juxwa̱xexü̃chicüna̱xãmare ixĩgüxü̃ rü 
werigüchicüna̱xãmare ixĩgüxü̃ rü 
naẽxü̃güchicüna̱xãmare ixĩgüxü̃ rü 
ãxtapegüchicüna̱xãmare ixĩgüxü̃. 24 Rü 
jemaca̱x ga Tupana rü düxwa jemawa 
nanawogü ga jema duü̃xü̃gü na 
naxügüãxü̃ca̱x ga guxü̃ma ga jema 
chixexü̃ ga nüxü̃́ ngúchaü̃güxü̃ rü 
nügümaã na naxügüãxü̃ca̱x ga 
naxü̃neãrü ngúchaü̃gü i ãne tüxna ãxü̃. 
25 Rü jemaãcü nüxna nixĩgachi ga guma 
aixcumaxü̃chi Tupana ixĩcü na nawe 
naxĩxü̃ca̱x ga norü tupanagü ga tama 
aixcuma ixĩgüxü̃. Rü jema Tupana 
üxü̃pe̱xewa najumuxẽgü rü jemaxü̃ 
nicua̱xüü̃gü, notürü tama nüxü̃ 
nicua̱xüü̃gü ga Tanatü ja Tupana ga 
naxücü rü inaxwa̱xecü na guxü̃guma 
nüxü̃ icua̱xüü̃güxü̃. Rü ngẽmaãcü jixĩ. 
26 Rü jemaca̱x ga Tupana rü düxwa 
jemawa nanawogü ga jema duü̃xü̃gü na 
naxügüãxü̃ca̱x ga naxü̃neãrü ngúchaü̃ i 
ãne tüxna ãxü̃. Rü a̱i̱xrüü̃ ga ngexü̃gü rü 
naxrüü̃ ngexü̃gümaãtama nangẽãẽgü rü 
tama jatügümaã. 27 Rü jexgumarüü̃ ta ga 
jatügü rü naxrüü̃ jatüxü̃maãtama 
nangẽãẽgü, rü tama ngexü̃gümaã. Rü 
jema naxü̃neãrü ngúchaü̃ ga chixexü̃gü 
rü nüxü̃ napora na naxrüü̃ jatüxü̃maã 
namaxẽxü̃. Rü jemaãcü ga jema jatügü 
rü nügümaã nanaxügü ga jema 
naxü̃neãrü ngúchaü̃ i ãne tüxna ãxü̃, rü 
düxwa jemagagu niḏaawee rü 
naturaxü̃negü. 28 Rü jema na tama 
Tupanaxü̃ nacua̱xgüchaü̃xü̃, rü jemaca̱x 
ga nüma ga Tupana rü düxwa jemawa 
nanawogü ga jema duü̃xü̃gü na norü 
chixexü̃gu na naxĩnüẽẽchaxü̃ca̱x rü na 
naxügüãxü̃ca̱x ga jema chixexü̃. 29 Rü 
düxwa ga jema duü̃xü̃gü rü guxü̃raü̃xü̃ 
ga chixexü̃ naxügü ga Tupanape̱xewa. 
Rü tama aixcuma meã naxma̱xmaã rü 
natemaã namaxẽ. Rü naxaü rü 
nügünaxĩcatama nananuãchigüchaü̃ i 
guxü̃ma i ṯacü. Rü ṯoguã̱xü̃ 
nachixexẽẽgüchaü̃. Rü 
nixãũxãchiwa̱xegü, rü namáẽtagü, rü 
ROMACÜ̱̃Ã̱X 1 
O Novo Testamento na língua ticuna do Brasil, 2da ed. ©2009, Liga Bíblica
373 
nanuẽwa̱xe, rü nawomüxẽẽwa̱xegü, rü 
naxü̃neãrü ngúchaü̃ nüxü̃ napora, rü 
naxoregüta̱a̱xgü. 30 Rü chixexü̃maã 
ṯoguã̱xü̃ nixugüe, rü Tupanachi naxaie, 
rü ṯoguã̱xmaã naguxchigagü. Rü nügügu 
naxĩnüẽgu rü togüarü jexera nixĩgü, rü 
nügü nicua̱xüü̃gü. Rü naxca̱x nadaugü 
na jexera chixexü̃ naxügüxü̃. Rü tama 
nanatüga rü naẽga naxĩnüẽchaü̃. 31 Rü 
tama inarüxĩnüẽchaü̃. Rü tama aixcuma 
najanguxẽẽ i ngẽma nüxü̃ jaxugüxü̃. Rü 
taxúexü̃ma nangechaü̃gü. Rü tama 
togüaxü̃́ nüxü̃ nangechaü̃ i ṯacü rü 
guxchaxü̃. Rü tama ṯoguã̱x nüxü̃́ 
tangechaü̃tümüü̃gü. 32 Rü nümagü i 
ngẽma duü̃xü̃gü rü meãma nüxü̃ 
nacua̱xgüchire̱x rü Tupana rü marü 
namaã nanaxuegu na noxtacüma 
najuexü̃ i ngẽma duü̃xü̃gü i ngẽmaãcü 
maxẽxü̃. Notürü woo meãma nüxü̃ 
nacua̱xgüchire̱x i guxü̃ma i ngẽma, 
notürü nanaxügüama i ngẽma chixexü̃, 
rü nataãẽgü ega togü naxü̱xgu. 
 
Ngẽxguma Tupana duü̃xü̃güxü̃ 
pocugu, rü tama chixexü̃ naxü, erü 
ngẽma duü̃xü̃gü rü norü 
chixexü̃gagutama nanapocue 
 
2
  
1 Rü ngẽmaca̱x, Pa Duü̃xü̃x, rü woo 
texé cuixĩgu rü taxuacüma 
Tupanape̱xewa cugüétüwa cuchogü, ega 
togüxü̃ cuixuechagu. Erü ngẽxguma 
togüxü̃ cuixuechagu na nachixexü̃ rü 
cugütama cupocu, erü cuma na 
cumücüxü̃ cuixuechaxü̃ rü cuma rü ta 
cunaxü i ngẽma chixexü̃ i cumücüxü̃ 
naxca̱x cuixuechaxü̃. 2 Rü nüxü̃ tacua̱x 
rü Tupana tá nanapocue i ngẽma 
duü̃xü̃gü i namücügüxü̃ ixugüechaxü̃. 
Rü ngẽxguma napocueãgu, rü tama 
chixexü̃ naxü ja Tupana, erü ngẽma 
duü̃xü̃gü rü norü chixexü̃gagutama nixĩ 
i napocueãxü̃. 3 Rü dücax, Pa Duü̃xü̃x, rü 
ngẽxguma togüxü̃ cuixuechagu, notürü 
cuma rü ta cunaxü̱xgu i ngẽmatama 
chixexü̃ i nüma naxüxü̃, ¿rü 
nhuxũcürüwa tá i nagu curüxĩnüxü̃ na 
Tupanachaxwa icuicúxü̃ na tama cuxü̃ 
napocuxü̃ca̱x? 4 ¿Rü tü̱xcüü̃ tama nagu 
curüxĩnü i ngẽma mexü̃ i Tupana 
cuxca̱x üxü̃? Nüma rü poraãcüxü̃chi 
cumaã namecüma rü jaxna cumaã 
naxĩnü rü tama paxa curü chixexü̃ca̱x 
cuxü̃ napocuchaü̃. ¿Rü nhu̱xma rü 
tü̱xcüü̃ nüxü̃ cuxo? ¿Tama e̱xna nüxü̃ 
cucua̱x na Tupana ngẽmaãcü cumaã 
mecümaxü̃ na nüxü̃ curüxoxü̃ca̱x i curü 
chixexü̃ rü naxca̱x na cumaxü̃xü̃ca̱x ja 
Tupana? 5 Notürü cuma rü tama 
Tupanaxü̃ cucuáxchaü̃ rü tama nüxü̃ 
curüxoxchaü̃ i curü chixexü̃. Rü 
ngẽmaãcü cugüca̱xtama cunajexeraxẽẽ i 
curü pocu i tá cujaxuxü̃ i ngẽma 
ngunexü̃ i nagu Tupana napocuexü̃ i 
ngẽma chixexü̃ ügüxü̃. Rü ngẽma 
ngunexü̃gu rü Tupana tá aixcuma 
ngẽma duü̃xü̃gümaã nanaxuegu na 
nhuxãcü tá na napocueãxü̃. 6 Rü 
ngẽxguma tá nixĩ i Tupana nüxü̃́ 
jaxügütanüxü̃ i wüxichigü i duü̃xü̃ 
naxca̱x i ngẽma naxügüxü̃. 7 Rü maxü̃ i 
taguma gúxü̃maã Tupana tá tüxü̃́ 
nanaxütanü ja jíxema guxü̃guma mexü̃ 
taxügüãcüma naxca̱x daugüxe na 
Tupana tümamaã taãẽxü̃ rü naxca̱x 
daugüxe na aixcuma Tupanaxü̃tawa 
tangugüxü̃. 8 Notürü Tupana tá 
tümamaã nanu rü tá tüxü̃ napocu ja 
jíxema tügüguxicatama rüxĩnüẽxẽ rü 
tama naga ĩnüẽchaü̃xẽ i ore i aixcuma 
ROMACÜ̱̃Ã̱X 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
374 
ixĩxü̃ rü naxca̱x daugüxe na ngẽma 
chixexü̃ taxügüxü̃. 9 Rü guxü̃ma i ngẽma 
duü̃xü̃gü i chixexü̃ ügüxü̃ rü tá ngúxü̃ 
ningegü rü poraãcü tá chixexü̃ nüxü̃ 
naxüpetü. Rü ngẽma Judéugü i chixexü̃ 
ügüxü̃xĩra tá nixĩ i Tupana inapocuexü̃. 
Rü ngẽmawena rü tá nanapocue i 
guxü̃ma i ngẽma togü i duü̃xü̃gü i 
chixexü̃ ügüxü̃. 10 Notürü ngẽma 
duü̃xü̃gü i mexü̃ ügüxü̃, rü Tupana tá 
namaã nataãẽ, rü tá nanatachigaxẽẽ, rü 
tá nanataãẽxẽẽ. Rü ngẽma Judéugü i 
mexü̃ ügüxü̃ca̱xira tá nixĩ i ngẽma. Rü 
ngẽxgumarüü̃ i guxü̃ma i togü i 
duü̃xü̃gü i mexü̃ ügüxü̃ca̱x rü tá ta nixĩ. 
11 Erü Tupanape̱xewa rü nawüxigu i 
ngẽma duü̃xü̃gü i Judéugü ixĩgüxü̃ rü 
ngẽma togü i duü̃xü̃gü i tama Judéugü 
ixĩgüxü̃. Rü guxãma ja texé ja chixexü̃ 
ügüxe rü tá tanajaxu i tümaãrü pocu, 
notürü guxãma ja texé ja mexü̃ ügüxe rü 
tá Tupana tümamaã nataãẽ. 12 Rü 
guxü̃ma i duü̃xü̃gü i pecadu ügüxü̃ i 
tama nüxü̃ cua̱xgüxü̃ i ngẽma mugü ga 
Muĩsé ümatüxü̃, rü tá inajarütauxe. Rü 
ngẽxgumarüü̃ ta i guxü̃ma i ngẽma 
pecaduã̱xgüxü̃ i nüxü̃ cua̱xgüxü̃ i ngẽma 
mugü ga Muĩsé ümatüxü̃, rü ngẽma 
mugü nüxü̃ ixuxü̃ãcüma Tupana tá 
nanapocue. 13 Erü Tupanape̱xewa rü 
taxuwama name i ngẽma duü̃xü̃gü i 
nüxü̃ ĩnüẽmarexü̃ notürü tama nagu 
maxẽxü̃ i norü mugü. Notürü ngẽma 
duü̃xü̃gü i Tupanaãrü mugüga ĩnüẽxü̃ 
nixĩ i aixcuma Tupanape̱xewa imexü̃. 
14 Dücax, i ngẽma duü̃xü̃gü i tama 
Judéugü ixĩgüxü̃. Nümagü rü tama nüxü̃ 
nacua̱xgü i Tupanaãrü mugü. Notürü 
ngẽxguma nüẽchamatama 
naxügümareãgu i ngẽma Tupana tüxü̃ 
muxü̃, rü tüxü̃ nüxü̃ nadauxẽẽ na nüxü̃ 
nacua̱xgüxü̃ i ṯacü na jiĩxü̃ i mexü̃ rü 
ṯacü na jiĩxü̃ i chixexü̃, woo tama nüxü̃ 
na nacua̱xgüchiréxü̃ i Tupanaãrü mugü. 
15 Erü nacümagüwatama nixĩ i tüxü̃ 
nüxü̃ nadauxẽẽxü̃ na nüxü̃ nacua̱xgüxü̃ 
na ṯacü jiĩxü̃ i mexü̃ rü ṯacü na jiĩxü̃ i 
chixexü̃. Rü ngẽma duü̃xü̃gü rü 
ngẽxguma chixexü̃ naxügügu, rü 
naãẽwatama nixĩ i nüxü̃ nacua̱xgüxü̃ na 
nachixexü̃ i ngẽma naxügüxü̃. Rü 
ngẽxgumarüü̃ ta i ngẽxguma mexü̃ 
naxügügu, rü naãẽwatama nixĩ i nüxü̃ 
nacua̱xgüxü̃ na namexü̃ i ngẽma 
naxügüxü̃. 16 Rü ngẽma ngunexü̃ i nagu 
Tupana Cristuxü̃ namuxü̃ na guxü̃ i 
duü̃xü̃güxü̃ jacagüxü̃ca̱x i norü 
maxü̃chiga, rü ngẽma duü̃xü̃gü i tama 
Tupanaãrü mugüxü̃ cua̱xgüxü̃ rü 
naãẽwa tátama nixĩ i nüxü̃ nacua̱xgüxü̃ 
na chixexü̃ naxügüxü̃ rü e̱xna mexü̃ 
naxügüxü̃. Rü ngẽxguma tá nixĩ i 
nangóxü̃ i guxü̃ma i ngẽma chixexü̃ i 
cúãcüma naxügüxü̃ i duü̃xü̃gü, rü 
ngẽma chixexü̃ i nüxĩcatama nagu 
naxĩnüẽxü̃. Rü Tupanaãrü ore i pemaã 
nüxü̃ chixuxü̃ nixĩ i tüxü̃ nüxü̃ cua̱xẽẽxü̃ 
i ngẽma. 
 
Judéugüchiga rü mugü ga 
Muĩsé ümatüxü̃chiga 
17 Notürü pema Pa Chaueneẽgü i 
Judéugüx, rü nhaperügügü: 
“Toma rü Judéugü tixĩgü rü meãma 
nüxü̃ tacua̱x i Tupanaãrü mugü ga 
Muĩsé ümatüxü̃”, nhaperügügü. Rü 
ngẽmaãcü nagu perüxĩnüẽ na 
Tupanape̱xewa peimexü̃ erü meãma 
nüxü̃ pecua̱x i ngẽma Tupanaãrü mugü 
ga Muĩsé ümatüxü̃. Rü ngẽmaãcü 
ROMACÜ̱̃Ã̱X 2 
O Novo Testamento na língua ticuna do Brasil, 2da ed. ©2009, Liga Bíblica
375 
Tupanamaã pegü peicua̱xüü̃gü erü nagu 
perüxĩnüẽ na Tupana pexü̃ 
nangechaü̃xü̃ erü Judéugü peixĩgü. 18 Rü 
nüxü̃ peixu na meãma nüxü̃ pecuáxü̃ i 
ṯacü nixĩ i Tupanaãrü ngúchaü̃ rü ṯacü 
nixĩ i mexü̃ rü ṯacü nixĩ i chixexü̃. Rü 
Tupanaãrü mugüwa naxca̱x pengúe na 
naxca̱x pedauxü̃ i ngẽma aixcuma mexü̃ 
ixĩxü̃. 19 Rü pema rü nhaperügügü: 
“Toma rü meãma nüxü̃ tacua̱x na 
tanaxucu̱xẽxü̃ i ngẽma togü i duü̃xü̃gü i 
tama Tupanaxü̃ cua̱xgüxü̃. Rü meãma 
nüxü̃ tacua̱x na itajanawe̱xãchixẽẽxü̃ i 
ngẽma togü i chixexü̃wa ngẽxmagüxü̃”, 
nhaperügügü. 20 Rü pema nagu 
perüxĩnüẽgu rü nüxü̃ pecua̱x na 
nhuxãcü penaxucu̱xẽxü̃ i ngẽma togü i 
duü̃xü̃gü i tama Tupanaxü̃ cua̱xgüxü̃ rü 
nhuxãcü penangúexẽẽxü̃ i ngẽma 
duü̃xü̃gü i ngexwacax jaxõgüxü̃. Rü 
ngẽmaãcü nagu perüxĩnüẽ na togüarü 
ucu̱xẽruü̃gü peixĩgüxü̃, erü Tupanaãrü 
mugüwa pengúe rü ngẽmaca̱x meãma 
nüxü̃ pecua̱x i ṯacü nixĩ i mexü̃ rü ṯacü 
nixĩ i ore i aixcuma ixĩxü̃. 21 Rü dücax, 
Pa Chaueneẽgü i Judéugüx, pema na 
togüxü̃ pengúexẽẽxü̃, ¿rü tü̱xcüü̃ tama 
pegütama pengúexẽẽ? Pema nüxü̃ peixu 
na tama namexü̃ na ingĩ́xü̃, ¿rü tü̱xcüü̃ i 
pema ipengĩ́ẽxü̃? 22 Rü pema nüxü̃ peixu 
na tama namexü̃ na naĩ i ngemaã ipexü̃, 
¿rü tü̱xcüü̃ i pema i ngẽmaãcü 
pemaxẽxü̃? Rü pema na nachi pexaiexü̃ 
i togüarü tupanagünetachicüna̱xãgü, ¿rü 
tü̱xcüü̃ i naxca̱x pengĩ́ẽxü̃ i norü 
tupaucagüarü ngẽmaxü̃gü? 23 Pema 
nüxü̃ peixu na namexü̃ i Tupanaãrü 
mugü i ümatüxü̃, rü petaãẽ erü meã 
nüxü̃ pecua̱xgü i ngẽma mugü. Notürü 
Tupanamaã chixexü̃ pexüe, erü tama 
naga pexĩnüẽ i ngẽma pexü̃ namuxü̃ i 
norü mugüwa. 24 Rü ngẽmaca̱x i 
Tupanaãrü ore i ümatüxü̃wa rü 
nhanagürü: 
“Rü pegagu nixĩ na chixri 
Tupanachiga jadexagüxü̃ i 
ngẽma duü̃xü̃gü i tama 
Judéugü ixĩgüxü̃”, 
nhanagürü. 25 Pema rü pegü 
ípewiecha̱xmüpe̱xechiraü̃gü na Tupanaãrü 
duü̃xü̃gü peixĩgüxü̃ca̱x. Rü name nixĩ na 
penaxüxü̃ i ngẽma, ega aixcuma naga 
pexĩnüẽgu i Tupanaãrü mugü. Notürü 
ngẽxguma chi tama naga pexĩnüẽgu i 
Tupanaãrü mugü, rü woo Judéugü 
peixĩgügu, notürü Tupanape̱xewa rü 
taxuwama pexü̃́ name i ngẽma na pegü 
ípewiecha̱xmüpe̱xechiraü̃güxü̃. 26 Rü 
ngẽma togü i duü̃xü̃gü i tama nügü 
íwiecha̱xmüpe̱xechiraü̃güxü̃, rü woo tama 
ngẽma naxügügu, notürü Tupanaãrü 
duü̃xü̃gü tá nixĩgü ega naga naxĩnüẽgu i 
norü mugü. 27 Rü dücax, Pa Chaueneẽgü i 
Judéugüx, rü ngẽma duü̃xü̃gü i tama 
íwiecha̱xmüpe̱xechiraü̃güxü̃ notürü naga 
ĩnüẽxü̃ i Tupanaãrü mugü, rü ngẽma 
duü̃xü̃ rü tá Tupanape̱xewa pexü̃ nixu na 
nhuxãcü pechixexü̃. Rü ngẽmaãcü tá pexü̃ 
naxüpetü erü tama naga pexĩnüẽ i 
Tupanaãrü mugü i woochire̱x na nüxü̃ 
pecuáxü̃ i ngẽma mugü, rü woochire̱x na 
ípewiecha̱xmüpe̱xechiraü̃güxü̃. 28 Rü 
dücax, rü tama ngẽma na Judéuxacügü 
peixĩgüxü̃ca̱x nixĩ na aixcuma 
Tupanaxãcügü peixĩgüxü̃. Rü tama ngẽma 
na ípewiecha̱xmüpe̱xechiraü̃güxü̃ca̱x nixĩ 
na Tupanaãrü duü̃xü̃gü peixĩgüxü̃. 29 Erü 
jíxema aixcuma tümaãrü maxü̃newa 
Tupanaga ĩnüxẽ tixĩ ja aixcuma 
Tupanaxãcü ixĩxẽ. Rü ngẽxguma aixcuma 
ROMACÜ̱̃Ã̱X 2 
O Novo Testamento na língua ticuna do Brasil, 2da ed. ©2009, Liga Bíblica
376 
taãẽwa jaxõ̱xgu nixĩ i aixcuma Tupanaãrü 
ixĩxü̃. Rü Tupanaãẽ i Üünexü̃ nixĩ i tüxü̃ 
rüngü̃xẽẽxü̃ na jaxõxü̃ca̱x, rü tama ngẽma 
mugü ga Muĩsé ümatüxü̃gagu nixĩ. Rü 
jíxema aixcuma Tupanaãrü ixĩxẽ, rü 
Tupana rü tümamaã nataãẽ woo duü̃xü̃gü 
tama tümamaã taãẽgügu. 
 
3
  
1 ¿Rü nhu̱xma rü ṯacüwa tüxü̃́ 
namexü̃ na Judéugü ixĩgüxü̃? ¿Rü 
ṯacüwa namexü̃ na 
íiwiecha̱xmüpe̱xechiraü̃güxü̃? 2 Rü 
poraãcüxü̃chima tüxü̃́ name na Judéugü 
ixĩgüxü̃. Jerü nüma ga Tupana rü 
tüxnaxü̃chi nixĩ ga naxããxü̃ ga norü 
mugü i ümatüxü̃. 3 ¿Rü ṯacü tá 
ngupetüxü̃ i nhu̱xma ega nhuxre i 
tatanüxü̃ i Judéugü rü tama meã 
janguxẽẽgüãgu i ngẽma Tupana tüxü̃ 
muxü̃? ¿Rü pexca̱x rü ngẽmaca̱x 
tãũxü̃táma janguxẽẽãxü̃ ja Tupana i 
ngẽma tamaã inaxunetaxü̃? 4 Rü tama 
ngẽmaãcü nixĩ. Erü woo guxü̃ i duü̃xü̃gü 
rü jadorata̱a̱xgügu, notürü Tupana rü 
taguma nidora rü guxü̃guma najanguxẽẽ 
i ngẽma nüma tamaã inaxunetaxü̃. Rü 
jemaca̱x norü ore ga Dawí ümatüxü̃wa 
rü nhanagürü: 
“Cumax, Pa Tupanax, rü aixcuma 
nixĩ i curü ore i nüxü̃ cuixuxü̃. 
Rü ngẽxguma cuxü̃ 
tangugügügu rü nüxü̃ tadaugü 
na aixcuma cumexü̃”, 
nhanagürü. 5 Notürü duü̃xü̃gü rü ínatüe 
erü nhanagürügü: 
“Rü nüẽ́tama nixĩ na chixexü̃ ixügüxü̃ 
erü ngẽmaãcü jexeraãcü nango̱x na 
namexü̃ ja Tupana”, nhanagürügü. Rü 
nhanagürügü ta: 
“Rü ngẽxguma chi tórü chixexü̃gagu 
jexeraãcü nango̱xgu na aixcuma 
namecümaxü̃ ja Tupana, rü maneca 
tama name ja Tupana ega tórü 
chixexü̃ca̱x tüxü̃ napocuegu”, 
nhanagürügü. 6 Notürü ngẽma nhaxü̃gu 
na naxĩnüẽxü̃ i duü̃xü̃gü rü poraãcü 
ínatüe, erü tama ngẽmaãcü nixĩ. Erü 
ngẽxguma chi tama namexgu ja Tupana, 
¿rü nhuxãcü chi i meã duü̃xü̃güxü̃ 
jacagüxü̃ i naãneãrü gu̱xgu? 7 Notürü i 
duü̃xü̃gü rü nhanagürügü: 
“Rü ngẽxguma chi chorü chixexü̃gagu 
jexeraãcü nango̱xgu na nhuxãcü 
aixcuma namexü̃ ja Tupana, ¿rü tü̱xcüü̃ 
jiĩxü̃ i choxna nac̱axü̃ naxca̱x i chorü 
chixexü̃ rü choxü̃ napocuxü̃ naxca̱x i 
ngẽma?” nhanagürügü. 8 Notürü ngẽma 
nhaxü̃gu na naxĩnüẽxü̃ i duü̃xü̃gü rü 
poraãcü ínatüe. Erü ngẽxguma chi 
aixcuma jixĩgu i ngẽma nagu naxĩnüẽxü̃ 
i duü̃xü̃gü, rü chi narümemaẽ nixĩ na 
jexeraãcü chixexü̃ naxügüxü̃ na 
jexeraãcü mexü̃ na ínguxuchixü̃ca̱x. Rü 
dücax, Pa Chaueneẽgüx, nangẽxma i 
chixexü̃ i duü̃xü̃gü i choxü̃ 
ügagümarexü̃ i nüxü̃ ixugüexü̃ na 
ngẽma jiĩxü̃ i chorü ngu̱xẽẽtae i 
duü̃xü̃güxü̃ namaã changúexẽẽxü̃. 
Notürü ngẽma duü̃xü̃gü i ngẽma 
nhagüxü̃ rü nagagu tátama napocue. 
 
Guxãma i jixema rü tipecaduã̱xgü 
9 ¿Rü nhuxãcü nixĩ i nhu̱xmax? ¿Pexca̱x 
rü jixema i Judéugü rü togü i duü̃xü̃güarü 
jexera Tupanape̱xewa imexü̃? Pemaã 
nüxü̃ chixu rü tama ngẽmaãcü nixĩ. Erü 
guxü̃ma i duü̃xü̃gü i Judéugü ixĩgüxü̃ rü 
guxü̃ma i duü̃xü̃gü i tama Judéugü 
ixĩgüxü̃, rü pecadutüü̃watama 
nangẽxmagü. 10 Erü Tupanaãrü ore i 
ümatüxü̃wa rü nhanagürü: 
ROMACÜ̱̃Ã̱X 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
377 
“Rü tataxuma ja texé ja aixcuma 
Tupanape̱xewa mexẽ, rü bai ja 
wüxie. 11 Rü tataxuma ja texé ja 
aixcuma nüxü̃ cuáxe i 
Tupanaãrü ore na nhuxãcü 
nanaxwa̱xexü̃ na naxca̱x 
imaxẽxü̃. Rü tataxuma ja texé 
ja aixcuma Tupanaca̱x dauxe. 
12 Rü guxãma ítatüe, rü guxãma 
itajarütauxe rü chixexü̃ taxügü i 
Tupanape̱xewa. Rü tataxuma ja 
texé ja aixcuma mexü̃ üechaxe, 
rü bai ja wüxie. 13 Rü tümaã̱x rü 
wüxi i juetamaxü̃ i ingenaxü̃rüü̃ 
nixĩ erü ngẽ́ma ítanaxũxũxẽẽ i 
nagúxü̃raü̃xü̃ i dexa i chixexü̃. 
Rü tümaãrü conümaã rü 
poraãcü tidorae. Rü ngẽma 
tümaãrü dexa rü nhama 
ãxtapegupütachatarüü̃ nixĩ erü 
togüxü̃ nachixexẽẽ. 14 Rü 
chixexü̃ i ore i duü̃xü̃güãẽwa 
ngúxü̃maãxĩcatama tidexagü. 
15 Rü ítamemare na duü̃xẽxü̃ 
timáxü̃. 16 Rü ngextá ítaxĩxü̃wa 
rü togüxü̃ tachixexẽẽ rü 
tanangechaü̃xẽẽ rü chixexü̃gu 
tanajixẽẽ. 17 Rü tama nüxü̃ 
tacua̱x na nhuxãcü togü i 
duü̃xü̃güxü̃ tangechaü̃güxü̃ rü 
meã natanüwa tamaxẽxü̃. 18 Rü 
tama nüxü̃ tacuáxchaü̃ na 
Tupanaxü̃ tamuü̃ẽxü̃”, 
nhanagürü i ngẽma ore i ümatüxü̃wa. 
19 Rü nüxü̃ tacua̱x ga Tupana rü 
Judéugüna nanaxã ga norü mugü na 
naxauregüãxü̃ca̱x rü tama nügü 
ínatagüxü̃ca̱x. Notürü taxúema aixcuma 
naga taxĩnü i ngẽma mugü. Rü 
ngẽmaca̱x taxucürüwa texé 
Tupanape̱xewa tügüétüwa tachogü i 
ngẽxguma Tupana tüxü̃ icagügu i 
tümaãrü pecaduchiga. 20 Rü nhu̱xma na 
taxúema aixcuma naga ĩnüẽxü̃ i ngẽma 
mugü, rü ngẽmaca̱x taxucürüwama texé 
tügü tixu na ngẽma mugü 
taxaurexü̃gagu Tupanape̱xewa tamexü̃. 
Erü ngẽma mugü tüxü̃ nüxü̃ cua̱xẽẽxü̃ 
nixĩ na poraãcü ipecaduã̱xgüxü̃. 
 
Tórü õgagu nixĩ i 
 
Tupana tüxna naxãxü̃ i maxü̃ 
21-22 Rü nhu̱xma na taxucürüwama 
Tupanape̱xewa tüxü̃ jamexẽẽxü̃ i ngẽma 
mugü, rü ngẽmaca̱x ja Tupana rü tüxü̃ 
nüxü̃ nacua̱xẽẽ na nhuxãcü jiĩxü̃ i tüxü̃ 
jamexẽẽxü̃ na nape̱xewa imexü̃ca̱x. Rü 
pemaã nüxü̃ chixu rü Ngechuchu ja 
Cristuaxü̃́ na jaxõgüxü̃gagu nixĩ i tüxü̃ 
jamexẽẽxü̃ ja Tupana na aixcuma 
nape̱xewa imexü̃ca̱x. Rü jema mugü ga 
Muĩsé ümatüxü̃ rü jema ore ga 
nuxcümaxü̃güxü̃ ga orearü uruü̃gü 
ümatüxü̃ rü tüxü̃ nüxü̃ nacua̱xẽẽ i 
ngẽma. Rü jema mexü̃ ga Tupana taxca̱x 
üxü̃ ga jexguma núma namuãgu ga 
Nane na tórü pecadu naxütanüxü̃ca̱x, rü 
guxü̃ i duü̃xü̃gü i jaxõgüxü̃ca̱x nixĩ, erü 
Tupanape̱xewa rü nawüxigu i guxü̃ma i 
ngẽma duü̃xü̃gü. 23 Rü guxãma 
tipecaduã̱xgü rü nüxna tajaxü̃gugü ja 
Tupana ja tüxü̃ maxẽxẽẽcü. 24 Notürü ga 
Tupana rü poraãcü tamaã namecüma rü 
jemaca̱x tüxü̃́ nangetanüãcüma tüxü̃ 
nimexẽẽgü na nape̱xewa imexü̃ca̱x. Rü 
nhu̱xma rü tüxü̃́ nangẽxma i maxü̃ i 
taguma gúxü̃, jerü Ngechuchu ja Cristu 
rü marü tüxü̃́ nanaxütanü ga tórü 
pecadugü. 25-26 Rü Tupana rü aixcuma 
núma nanamu ga Cristu na najuxü̃ca̱x 
ROMACÜ̱̃Ã̱X 3 
O Novo Testamento na língua ticuna do Brasil, 2da ed. ©2009, Liga Bíblica
378 
rü jemaãcü tórü pecadu naxütanüxü̃ca̱x 
na Tupana tüxü̃́ nüxü̃ ngechaü̃xü̃ca̱x i 
ngẽxguma aixcuma Cristuaxü̃́ jaxõgügu. 
Rü jemaãcü nanaxü ga Tupana na tüxü̃ 
nüxü̃ nadauxẽẽxü̃ca̱x na nhuxãcü nüma 
nügüca̱x tüxü̃ jamexẽẽxü̃ na aixcuma 
nape̱xewa imexü̃ca̱x. Rü nuxcüma ga 
Tupana rü jaxna namaã naxĩnü ga 
duü̃xü̃gü ga jexguma chixexü̃ naxüegu, 
rü tama paxa nanapocue. Rü nhu̱xma rü 
ta tüxü̃ nanawe̱x na nhuxãcü aixcuma 
namexü̃ i ngẽma nüma naxüxü̃ erü tüxü̃́ 
ínanapi i tórü pecadugü. Rü ngẽmaãcü 
tüxü̃ nüxü̃ nadauxẽẽ na nhu̱xma rü ta 
aixcumacü jiĩxü̃ i ngẽxguma tüxü̃ 
jaxuxgu na nape̱xewa marü timexü̃ ja 
guxãma ja jíxema Ngechuchuaxü̃́ 
jaxõgüxe. 27 Rü ngẽmaca̱x i nhu̱xma rü 
taxucürüwama jigü ticua̱xüü̃gü rü nüxü̃ 
tixu na jixematama jigü imexẽẽgüxü̃ i 
nape̱xewa. Erü taxucürüwama texé tügü 
tamexẽẽ i Tupanape̱xewa. Rü tama 
ngẽma na naxaurexü̃ca̱x i ngẽma mugü 
nixĩ i imexü̃, rü tama ngẽma na mexü̃ 
ixügüxü̃ca̱x nixĩ i imexü̃. Notürü 
Tupanape̱xewa time i nhu̱xma, erü 
Cristuaxü̃́ tajaxõgü. 28 Rü jixema nüxü̃ 
tacua̱x rü ngẽxguma Cristuaxü̃́ jaxõgügu 
nixĩ i Tupanape̱xewa imexü̃, rü tama 
ngẽma mugü na ixauregüxü̃ca̱x nixĩ i 
nape̱xewa imexü̃. 29 ¿E̱xna pexca̱x rü 
Tupana rü Judéugüarü Tupanaxĩcatama 
jiĩxü̃? ¿Rü tama e̱xna i ngẽma togü i 
duü̃xü̃güarü Tupana rü ta jiĩxü̃? 
Ngẽmáãcüx, ngẽma togü i duü̃xü̃gü i 
tama Judéugü ixĩgüxü̃ãrü Tupana ta 
nixĩ. 30 Rü nüxü̃ tacua̱xgü na 
nangẽxmaxü̃ ja wüxitama ja Tanatü ja 
Tupana. Rü guxü̃ma i duü̃xü̃gü i 
Cristuaxü̃́ jaxõgüxü̃, rü nüma ja Tupana 
rü najamexẽẽ na nape̱xewa jamexü̃ca̱x. 
Rü ngẽmaãcü i nüma ja Tupana rü 
Judéugüxü̃ nimexẽẽ i ngẽxguma 
jaxõgüãgu. Rü ngẽxgumarüü̃ ta 
najamexẽẽ i guxü̃ma i togü i duü̃xü̃gü i 
ngẽxguma Cristuaxü̃́ jaxõgüãgu. 31 Rü 
nhu̱xma na Cristuaxü̃́ jaxõgüxü̃, rü 
bexmana nagu perüxĩnüẽ na ngẽmaãcü 
ijanaxoxẽẽxü̃ i ngẽma mugü. Notürü 
tama ngẽmaãcü nixĩ. Erü nhu̱xma na 
Cristuaxü̃́ jaxõgüxü̃ rü aixcuma 
tajanguxẽẽ i ngẽma Tupana tüxü̃ muxü̃. 
 
Abrã́ũ rü Tupanaãxü̃́ najaxõ 
 
rü jemaca̱x Tupana nüxü̃ 
nixu na namexü̃ 
 
4
  
1 ¿Rü nhu̱xma rü nhuxũ nhagüxü̃ tá 
i nachiga ga nuxcümaü̃cü ga tórü 
o̱xi ga Abrã́ũ? ¿Rü nhuxãcü nixĩ ga 
nüxü̃ naxüpetüxü̃ ga Tupanape̱xewa? 
¿Rü tü̱xcüü̃ jiĩxü̃ ga Tupana nüxü̃ ixuxü̃ 
ga Abrã́ũ rü mecü na jiĩxü̃? 2-3 Rü dücax, 
jexguma chi wüxi ga norü puracü ga 
mexü̃ca̱x Tupanape̱xewa namexgu ga 
Abrã́ũ, rü jexguma chi waxi nixĩ ga 
nüxü̃́ najexmaxü̃ ga ṯacüca̱x nügü na 
jacua̱xüü̃xü̃. Notürü taxuü̃ca̱xma 
Tupanape̱xewa nügü nicua̱xüü̃ ga 
Abrã́ũ, erü Tupanaãrü ore i ümatüxü̃wa 
rü nhanagürü: 
“Abrã́ũ rü Tupanaãxü̃́ najaxõ, rü 
jemaca̱x Tupana nanajaxu rü 
nüxü̃ nixu na namexü̃”, 
nhanagürü i ngẽma ore. 4 Rü ngẽxguma 
texé wüxi i puracü ü̱xgu rü tüxü̃́ 
naxütanügu rü woetama tümaãrü 
natanü nixĩ rü tama ãmare nixĩ i ngẽma. 
5 Notürü tama ngẽmaãcü nixĩ i 
ngẽxguma Tupanaãxü̃́ jaxõ̱xgu. Erü 
ngẽxguma jaxõ̱xgu, rü tama ṯacü rü 
ROMACÜ̱̃Ã̱X 3 
,  
4 
O Novo Testamento na língua ticuna do Brasil, 2da ed. ©2009, Liga Bíblica
379 
puracü i mexü̃ca̱x nixĩ i Tupanape̱xewa 
imexü̃, notürü Tupanape̱xewa time erü 
tajaxõ. Rü ngẽmaãcü Tupana tüxü̃ 
najaxu ja jíxema jaxṍxẽ woo taxuü̃ma i 
ṯacü rü puracü i mexü̃ taxü̱xgu na 
ngẽmaca̱x Tupana tüxü̃ rüngü̃xẽẽxü̃. 
6 Rü nuxcümaü̃cü ga ãẽ̱xgacü ga Dawí rü 
ta tümachiga nidexa ga guxema duü̃xẽ 
ga jaxṍxẽ. Rü nüxü̃ nixu ga na tataãẽxü̃ 
ga guxema duü̃xẽ jerü Tupanape̱xewa 
tame, woo tama ṯacü rü mexü̃ taxü̱xgu 
na jemaãcü Tupanape̱xewa tamexü̃ca̱x. 
7 Rü nüma ga Dawí rü nhanagürü: 
“Rü tataãẽgü ja jíxema duü̃xẽgü ja 
Tupana tümaãrü chixexü̃güxü̃ 
ngechaü̃xẽ rü tümaãrü 
pecadugüxü̃ ijanangümaxẽ. 8 Rü 
tataãẽ ja jíxema duü̃xẽ ja 
Tupana tama tüxü̃́ nagu 
rüxĩnüxẽ i tümaãrü pecadu”, 
nhanagürü ga Dawí. 9 Rü dücax, ¿pexca̱x 
rü ngẽma taãẽ rü ngẽma duü̃xü̃gü i 
Judéugü ixĩgüxü̃ca̱xicatama jiĩxü̃, rü 
e̱xna ngẽma togü i duü̃xü̃güca̱x ta jiĩxü̃? 
Dücax, rü marü pemaã nüxü̃ tixu rü 
Tupanape̱xewa name ga Abrã́ũ jerü 
najaxõ. Rü jemaca̱x Tupana nanajaxu. 
10 ¿Notürü nhuxgu nixĩ ga najauxãxü̃? 
¿E̱xna marü 
ínawiecha̱xmüpe̱xechiraü̃guwena, rü 
e̱xna naxü̃pa ga na 
ínawiecha̱xmüpe̱xechiraü̃xü̃? Rü pemaã 
nüxü̃ chixu rü naxü̃pa nixĩ ga na 
Tupana najaxuxü̃ ga Abrã́ũ. 11 Rü 
Tupana najaxuxguwena nixĩ ga 
ínawiecha̱xmüpe̱xechiraü̃xü̃ ga Abrã́ũ. 
Rü jema nixĩ ga norü cua̱xruü̃ ga nawa 
nüxü̃ nacuáxü̃ na aixcuma Tupana marü 
najaxuxü̃ rü nüxü̃ nadauxü̃ na namexü̃ 
jerü nüxü̃́ najaxõ. Rü ngẽmaca̱x i 
nhu̱xma ja Abrã́ũ rü tümanatü jiĩxü̃ ja 
guxãma ja jíxema jaxõgüxe woo tama 
ítawiecha̱xmüpe̱xechiraü̃gügu. Rü 
ngẽmaãcü ja Tupana rü tüxü̃ najaxu ja 
guxãma ja jíxema jaxõgüxe, rü tüxü̃ 
nadau na timexü̃ erü tajaxõgü. 12 Rü 
ngẽxgumarüü̃ ta ja Abrã́ũ rü tümanatü 
nixĩ ja guxãma ja jíxema 
íwiecha̱xmüpe̱xechiraü̃güxe rü 
Abrã́ũrüü̃ jaxõgüxe. Notürü tama ngẽma 
na tügü 
ítawiecha̱xmüpe̱xechiraü̃güxü̃ca̱x nixĩ i 
tümanatü jiĩxü̃. Notürü tümanatü nixĩ 
erü tajaxõgü jexgumarüü̃ ga na jaxõõxü̃ 
ga nüma ga tanatü ga Abrã́ũ naxü̃pa ga 
na ínawiecha̱xmüpe̱xechiraü̃xü̃. 
 
Abrã́ũ rü Tupanaãxü̃́ najaxõ rü 
jemaca̱x Tupana najanguxẽẽ ga 
norü uneta ga Abrã́ũmaã 
nüxü̃ jaxuxü̃ 
13 Rü Tupana rü Abrã́ũmaã inaxuneta 
na nüma ja Abrã́ũ rü guxü̃ma i naxrüü̃ 
jaxõgüxü̃ rü tá na najauxgüãxü̃ i nhama 
i naãne na noxrü jiĩxü̃ca̱x. Notürü tama 
jema na mugü naxaurexü̃ca̱x nixĩ ga 
Tupana jemaãcü Abrã́ũmaã ixunetaxü̃. 
Notürü jemaãcü namaã inaxuneta jerü 
Abrã́ũ najaxõ, rü jemaca̱x 
Tupanape̱xewa name. 14 Notürü 
ngẽxguma chi ngẽma duü̃xü̃gü i mugü 
auregüxü̃ca̱xicatama jixĩgu i ngẽma 
Tupanaãrü uneta, rü notüca̱xmamare 
chi nixĩ i ngẽma na jaxõgüxü̃, rü chi 
ngẽma Tupanaãrü uneta rü taxuwama 
name. 15 Nüxü̃ tacua̱x rü ngẽma mugü 
ga Muĩsé ümatüxü̃ rü pocuwa tüxü̃ naga 
erü taxúema aixcuma meã tajanguxẽẽ. 
Notürü jexguma chi natau̱xguma ga 
jema mugü rü tataxu chima na texé 
ROMACÜ̱̃Ã̱X 4 
O Novo Testamento na língua ticuna do Brasil, 2da ed. ©2009, Liga Bíblica
380 
chixri janguxẽẽxü̃. 16 Rü jexguma 
Tupana Abrã́ũmaã ixunetagu na nüxü̃ tá 
nangü̃xẽẽxü̃, rü Abrã́ũãrü õgagu nixĩ ga 
namaã inaxunetaxü̃. Rü ngẽmaca̱x i 
guxãma i jixema na Abrã́ũrüü̃ jaxõgüxü̃ 
rü taxca̱x ta nixĩ ga jema Tupanaãrü 
uneta ga Abrã́ũmaã nüxü̃ jaxuxü̃. Rü 
ngẽmawa nüxü̃ tacua̱x rü tama jíxema 
mugü auregüxeca̱xicatama nixĩ i ngẽma 
Tupanaãrü uneta, notürü guxãma ja 
jíxema Abrã́ũrüü̃ Tupanaãxü̃́ 
jaxõgüxeca̱x ta nixĩ. Rü nhu̱xma rü 
guxãma i jixema na Abrã́ũrüü̃ meã 
jaxõgüxü̃ rü Abrã́ũxãcügü tixĩgü rü 
nüma rü tanatü nixĩ i Tupanape̱xewa 
jerü nüxĩra najaxõ. 17 Rü Tupanaãrü ore 
i ümatüxü̃wa rü Abrã́ũchigaxü̃ nixu rü 
nhanagürü: 
“Rü muxü̃ma i duü̃xü̃günatü tá cuxü̃ 
chixĩxẽẽ”, 
nhanagürü. Rü Abrã́ũ rü Tupanaãxü̃́ 
najaxõ, rü jemaca̱x Tupana najanguxẽẽ 
ga norü uneta ga namaã nüxü̃ jaxuxü̃. 
Rü jima Tupana nixĩ ja wena 
namaxẽxẽẽcü i juexü̃. Rü jimatama nixĩ 
ja naxücü i ngẽma woo nhu̱xma taxuxü̃. 
18 Rü nüma ga Abrã́ũ rü aixcuma najaxõ 
ga jexguma Tupana nüxü̃ nhaxgu: 
“Rü tá namuxũchi i cutaagü”, 
nhaxgu. Rü woo ga Abrã́ũ ga marü 
jaguã̱xü̃chichire̱x na jiĩxü̃ rü na 
nangexacüxü̃, notürü najaxõõma ga 
jema Tupanaãrü uneta rü meã 
ínanaṉg̱uxẽẽ na wüxi ga nane tá nüxü̃́ 
jexmaxü̃. Rü jemaãcü ningu na muxü̃ma 
i duü̃xü̃günatü jiĩxü̃, jema Tupana 
namaã nüxü̃ ixuxü̃rüü̃. 19 Rü Abrã́ũ rü 
wixguxuchi 100 ga taunecü nüxü̃́ 
najexma ga jexguma. Notürü tama 
inajarümaãchi ga na jaxõõxü̃ woo nüxü̃ 
na nacuáxü̃ ga paxa tá na najuexü̃ ga 
nüma rü nama̱x ga Chara rü marü 
poraãcü nangupetüarü taunecüã̱xgüxü̃ 
ga na naxãxãcügüxü̃ca̱x. 20 Rü jemaãcü 
ga Abrã́ũ rü najaxõõma na nüxü̃́ tá 
najexmaxü̃ ga wüxi ga nane jema 
Tupana namaã ixunetaxü̃rüü̃. Rü tama 
nagu narüxĩnü na Tupana ngürüãchi 
nawomüxẽẽxü̃. Notürü jexeraãcü 
Tupanaãxü̃́ najaxõõma, rü nüxü̃ 
nicua̱xüü̃. 21 Rü aixcumaxü̃chi najaxõ na 
naporaxü̃ ja Tupana na janguxẽẽãxü̃ca̱x i 
guxü̃ma i ngẽma norü uneta. 22 Rü 
jemaca̱x ga Tupana rü nüxü̃ nixu na 
nape̱xewa namexü̃ ga Abrã́ũ. Jerü 
Tupana nüxü̃ nadau ga nhuxãcü 
aixcuma nüxü̃́ na jaxõõxü̃. 23 Rü tama 
Abrã́ũchigaxicatama nixĩ ga naxümatüxü̃ 
ga Tupanaãrü ore ga nhaxü̃: 
“Rü Tupana rü nüxü̃ nixu na 
nape̱xewa namexü̃ ga Abrã́ũ, 
jerü nüxü̃ nadau ga nhuxãcü 
aixcuma nüxü̃́ na jaxõõxü̃”, 
nhaxü̃. 24 Notürü guxãma i jixema na 
jaxõgüxü̃chiga ta nixĩ i ngẽma ore. Erü 
Tupana rü tórü õgagu tüxü̃ nade na 
nape̱xewa imexü̃ i jixema i nüxü̃́ na 
jaxõgüxü̃ ja jima juwa tórü Cori ja 
Ngechuchuxü̃ írüdaxẽẽcü. 25 Rü 
Ngechuchuxü̃ nixĩ ga namuxü̃ ga 
Tupana na tórü pecaduca̱x najuxü̃ca̱x. 
Rü nhu̱xmachi nüma ga Tupana rü 
wenaxãrü Ngechuchuxü̃ ínarüdaxẽẽ na 
nagagu imexü̃ca̱x i Tupanape̱xewa. 
 
Nhu̱xma rü Tupanape̱xewa tame 
erü Cristuaxü̃́ tajaxõgü 
 
5
  
1 Rü nhu̱xma rü Tupanape̱xewa 
time erü tajaxõgü. Rü ngẽmaca̱x 
marü tama Tupanamaã taxuwanüã̱xgü i 
ROMACÜ̱̃Ã̱X 4 
,  
5 
O Novo Testamento na língua ticuna do Brasil, 2da ed. ©2009, Liga Bíblica
381 
nhu̱xmax, erü tórü Cori ja Ngechuchu ja 
Cristu rü marü tamaã nanangüxmüxẽẽ 
ja Tupana. 2 Rü Cristugagu nixĩ na 
tamaã namecümaxü̃ ja Tupana i 
nhu̱xmax erü tajaxõgü. Rü nüxü̃ tacua̱x 
rü guxü̃gutáma tamaã namecüma. Rü 
tataãẽgü erü nüxü̃ tacua̱x na tüxü̃́ tá 
nangẽxmaxü̃ i tachica i mexü̃ i 
Tupanaxü̃tawa. 3 Rü ngẽxgumarüü̃ ta 
tataãẽgü i woo ngúxü̃ ingegügu. Erü 
nüxü̃ tacua̱x rü ngẽma ngúxü̃ rü tüxü̃ 
narüngü̃xẽẽ na jexeraãcü iporaexü̃ rü 
jaxna namaã ixĩnüẽxü̃ca̱x. 4 Rü 
ngẽxguma jaxna namaã ixĩnüẽgu rü 
Tupana rü tamaã nataãẽ. Rü ngẽma na 
tamaã nataãẽxü̃ rü ngẽmaca̱x meã 
ítanaṉg̱uxẽẽ na tüxü̃́ tá nangẽxmaxü̃ i 
tachica i mexü̃ i Tupanaxü̃tawa. 5 Rü 
nhu̱xma na ínaṉg̱uxẽẽxü̃ na tüxü̃́ tá 
nangẽxmaxü̃ i tachica i Tupanaxü̃tawa, 
rü ngẽmaca̱x taxuü̃ca̱xma tangechaü̃gü. 
Erü Tupana rü poraãcü tüxü̃ nangechaü̃. 
Rü ngẽma Naãẽ i Üünexü̃ i tüxna 
namuxü̃ nixĩ i tüxü̃ nüxü̃ cua̱xẽẽxü̃ i 
ngẽma. 6 Rü jexguma taxucürüwama 
jigütama imaxẽxẽẽgu, rü nawa nangu 
na Tupana janguxẽẽxü̃ ga jema norü 
uneta. Rü jexguma nixĩ ga nhama ga 
naãnewa namuãxü̃ ga Cristu na 
pecaduã̱xgüxü̃ca̱x najuxü̃ca̱x. 7 Rü tama 
natauxcha na wüxie rü to i duü̃xü̃ca̱x 
tajuxü̃, woo wüxi i duü̃xü̃ i mexü̃ca̱x 
jixĩgu. Rü woo tangẽxmagu ja texé ja 
naxca̱x juchaü̃chiréxe i wüxi i duü̃xü̃ i 
aixcuma mexẽchixü̃, notürü tama tüxü̃́ 
natauxcha i ngẽma. 8 Notürü Tupana 
tüxü̃ nüxü̃ nadauxẽẽ na nhuxãcü tüxü̃ 
nangechaü̃xü̃ jerü jexguma 
ipecaduã̱xgügu nixĩ ga taxca̱x najuxü̃ ga 
Cristu. 9 Rü nhu̱xma rü Tupanape̱xewa 
time jerü taxca̱x naju ga Cristu. Rü 
ngẽmaca̱x meãma nüxü̃ tacua̱x rü nüma 
rü aixcuma tá tüxü̃ ínanguxü̃xẽẽ na 
tama tüxü̃ napocuexü̃ca̱x ja Tupana. 
10 Rü jexguma norü uwanügü ixĩgügu, rü 
nümatama ga Tupana rü nügümaã tüxü̃ 
narüngüxmüẽxẽẽ ga jexguma naju̱xgu 
ga Nane. Rü nhu̱xma na marü namaã 
irüngüxmüẽxü̃, rü jexeraãcü nüxü̃ 
tacua̱x na tüxü̃́ nangẽxmaxü̃ i maxü̃ i 
taguma gúxü̃ nagagu na namaxü̃xü̃ i 
nümax. 11 Rü tama ngẽxĩcatama nixĩ. 
Notürü i nhu̱xma rü tórü Cori ja 
Ngechuchu ja Cristugagu rü Tupanamaã 
tataãẽgü, jerü Cristugagu nixĩ ga 
Tupana ga tamaã nangüxmüxü̃. 
 
Adã́ũchiga rü Cristuchiga 
12 Rü wüxitama ga jatü ga Adã́ũgagu 
nixĩ ga nhama ga naãnewa nangóxü̃ ga 
pecadu. Rü pecadugagu nixĩ ga 
inaxügüxü̃ na najuexü̃ ga duü̃xü̃gü. Rü 
jemaãcü guxü̃ma ga duü̃xü̃güwa naxüe 
na najuexü̃, jerü guxü̃ma nipecaduã̱x. 
13 Rü naxü̃pa na Tupana Muĩséna 
naxãxü̃ ga jema mugü ga naxümatüxü̃, 
rü duü̃xü̃gü rü chixexü̃ naxügüecha, rü 
jemaca̱x najue. Notürü jema mugü rü 
taũta najexma ga jexguma, rü jemaca̱x 
taxucürüwa texé nüxü̃ tixu ga jema 
duü̃xü̃gü ga na chixri naga naxĩnüẽxü̃ 
ga jema mugü. 14 Rü jema duü̃xü̃gü ga 
Adã́ũwena buexü̃ rü tama Adã́ũrüü̃ 
nanangõ̱x ga jema ori ga Tupana nüxna 
chu̱xuxü̃. Notürü chixexü̃ naxügü, rü 
jemaca̱x najue. Rü jemaãcü nixĩ 
nhu̱xmata Tupana Muĩséna naxã ga 
jema mugü ga naxümatüxü̃. Rü Adã́ũwa 
inaxügü na najuexü̃ ga duü̃xü̃gü, notürü 
Cristuwa inaxügü na najaxuxü̃ i maxü̃ i 
ROMACÜ̱̃Ã̱X 5 
O Novo Testamento na língua ticuna do Brasil, 2da ed. ©2009, Liga Bíblica
382 
taguma gúxü̃. 15 Notürü jema chixexü̃ ga 
Adã́ũ üxü̃ rü taxuacü nagu tanangu i 
ngẽma ãmare ga Tupana tüxna ãxü̃, erü 
tama namaã nawüxigu. Rü aixcuma nixĩ 
ga wüxi ga jatüarü chixexü̃gagu na 
najuexü̃ i guxü̃ma i duü̃xü̃gü. Notürü 
tama jemaãcü tamaã nanaxü ga Tupana. 
Jerü nüma rü tüxü̃́ nangetanüãcüma 
núma nanamu ga Nane ja Ngechuchu ja 
Cristu na tórü pecaduca̱x najuxü̃ca̱x. Rü 
jemaãcü guma Cristugagu Tupana 
nanamaxẽxẽẽ i muxü̃ma i duü̃xü̃gü. 
16 Rü jema pecadu ga Adã́ũ üxü̃ rü 
taxuacüma nagu tanangu ga jema ãmare 
ga Tupana tüxna ãxü̃. Jerü wüxitama ga 
Adã́ũãrü pecadugagu, rü Tupana nüxü̃ 
nixu rü tá naju naxca̱x ga jema. Notürü 
Ngechuchu ja Cristugagu rü Tupana 
nüxü̃ nixu na nape̱xewa imexü̃ rü nüxna 
íinguxü̃xü̃ i guxü̃ma i tórü pecadugü. 
17 Rü guxü̃ma i duü̃xü̃gü najue jerü 
wüxitama ga jatü ga Adã́ũ rü pecadu 
naxü. Notürü tama jemaãcü tamaã 
nanaxü ga Tupana, jerü ga nüma rü 
poraãcü tamaã namecüma rü tüxü̃́ 
nangetanüãcüma tüxü̃ narüngü̃xẽẽ. Rü 
ngẽmaca̱x i nhu̱xma rü guxü̃ma i ngẽma 
duü̃xü̃gü i Tupana nüxü̃ ixuxü̃ na 
nape̱xewa jamexü̃, rü nümatama ja 
Tupana rü Nane ja Ngechuchu ja 
Cristugagu nanamaxẽxẽẽ na namaã 
wüxigu ãẽ̱xgacügü jixĩgüxü̃ca̱x. 18 Rü 
jema Adã́ũãrü chixexü̃ rü pocuwa 
nanagagü ga guxü̃ma ga duü̃xü̃gü. 
Notürü jema mexü̃ ga Ngechuchu ja 
Cristu üxü̃ rü pecaduwa ínananguxü̃xẽẽ 
i guxü̃ma i duü̃xü̃gü i jaxõgüxü̃, rü 
nüxna nanaxã i maxü̃ i taguma gúxü̃. 
19 Rü guma nüxĩraü̃cü ga jatü ga Adã́ũ 
rü tama Tupanaga naxĩnü. Rü jemaãcü 
wüxitama ga jatügagu rü muxü̃ma ga 
duü̃xü̃gü rü nipecaduã̱x. Notürü ínangu 
ga guma jatü ga Ngechuchu, rü meã 
Tupanaga naxĩnü. Rü gumagagu rü 
muxü̃ma i duü̃xü̃gü rü tá nime i 
Tupanape̱xewa. 20 Rü Tupana rü 
Muĩséna nanaxã ga norü mugü na 
duü̃xü̃güxü̃ nüxü̃ nacua̱xẽẽxü̃ca̱x na 
nhuxãcü poraãcü pecadu naxügüxü̃. 
Notürü jexguma jexeraãcü pecadu 
naxügügu ga duü̃xü̃gü, rü jexeraãcü 
Tupanaãxü̃́ nangechaü̃tümüü̃gü. 21 Rü 
nhu̱xma woo pecadugagu na ijuexü̃, 
notürü Tupanaãxü̃́ tangechaü̃tümüü̃gü i 
guxü̃guma. Rü ngẽmaãcü pecaduwa 
tüxü̃ ínanguxü̃xẽẽ na nape̱xewa 
imexü̃ca̱x rü tórü Cori ja Ngechuchu ja 
Cristugagu tüxü̃́ nangẽxmaxü̃ca̱x i maxü̃ 
i taguma gúxü̃. 
 
Nhu̱xma rü tama pecadu 
ixügüxü̃ca̱x nixĩ i imaxẽxü̃, notürü 
Cristuca̱x nixĩ i imaxẽxü̃ 
 
6
  
1 Rü nhu̱xma na Tupanaãxü̃́ 
ingechaü̃tümüü̃güxü̃, ¿rü nhuxãcü 
tá imaxẽxü̃ i nhu̱xmax? ¿Rü pexca̱x rü 
namexü̃ na pecadu ixügüechaxü̃ na 
jexeraãcü Tupanaãxü̃́ 
ingechaü̃tümüü̃güxü̃ca̱x? 2 Rü dücax, 
tama ngẽmaãcü nixĩ. Erü nhu̱xma 
pecaduchaxwa rü nhama ijuexü̃rüü̃ 
tixĩgü, erü marü tama naga taxĩnüẽ. Rü 
ngẽmaca̱x tama name i jeü̃cürü pecadu 
taxügüecha. 3 ¿Tama e̱xna nüxü̃ pecua̱x 
na ṯacüca̱x jiĩxü̃ na íibaiü̃xü̃? Rü ítabaiü̃ 
na ngẽmaãcü duü̃xü̃güxü̃ nawéxü̃ca̱x na 
aixcuma Ngechuchu ja Cristuarü 
duü̃xü̃gü na ixĩgüxü̃. Rü jexguma 
íibaiü̃gu, rü nüma najuxü̃rüü̃ jexma naju 
ga tacüma ga nuxcümaü̃xü̃. 4 Rü 
ROMACÜ̱̃Ã̱X 5 
,  
6 
O Novo Testamento na língua ticuna do Brasil, 2da ed. ©2009, Liga Bíblica
383 
jexguma íibaiü̃gu, rü Cristu juxü̃rüü̃ 
jexma naju ga tacüma ga nuxcümaü̃xü̃, 
rü Cristu itáxü̃rüü̃ inata̱x ga jema 
tacüma ga nuxcümaü̃xü̃. Rü jemaãcü 
naxüpetü na wena imaxẽxü̃ca̱x rü tüxü̃́ 
nangẽxmaxü̃ca̱x i maxü̃ i 
ngexwacaxü̃xü̃, jexgumarüü̃ ga 
Ngechuchu na juwa írüdaxü̃ rü wena 
namaxü̃xü̃ ga jexguma Nanatü ga 
Tupana norü poramaã ínadaxẽẽgu. 5 Rü 
nhu̱xma na Cristumaã wüxigu najuxü̃ ga 
tacüma ga nuxcümaü̃xü̃, rü nüxü̃ tacua̱x 
na aixcuma Cristumaã tüxü̃́ 
nangẽxmaxü̃ i maxü̃ i ngexwacaxü̃xü̃. 
6 Rü nüxü̃ tacua̱x rü jema tórü maxü̃ ga 
nuxcümaü̃xü̃ rü Cristumaã wüxigu 
curuchagu naju na jexma janaxoxü̃ca̱x 
ga jema tacüma ga chixexü̃. Rü nhu̱xma 
rü tama pecadutüü̃wa tangẽxmagü, rü 
ngẽmaca̱x marü tama naga taxĩnüẽ. 
7 Erü jíxema júxe rü marü tama 
pecadutüü̃wa tangẽxma na jeü̃cürü 
pecadu taxüechaxü̃ca̱x. 8 Rü nhu̱xma na 
Cristumaã najuxü̃ ga tórü maxü̃ ga 
nuxcümaü̃xü̃, rü nüxü̃ tacua̱x na 
Cristurüü̃ tüxü̃́ nangẽxmaxü̃ i maxü̃ i 
ngexwacaxü̃xü̃. 9 Rü nüxü̃ tacua̱x rü 
nhu̱xma na juwa ínadaxü̃ ja Cristu, rü 
tagutáma wena naju. Jerü nüma rü 
marü juxü̃ narüjexera. 10 Rü jexguma 
naju̱xgu ga Cristu rü pecaduca̱x nixĩ ga 
najuxü̃, rü noxtacüma jexma wüxicana 
ningutanü ga guxü̃ma ga duü̃xü̃güarü 
pecadugü. Notürü nhu̱xma na 
namaxü̃xü̃, rü Tupanaca̱x nixĩ i 
namaxü̃xü̃ na Tupanaãrü ngúchaü̃ 
naxüxü̃ca̱x. 11 Rü ngẽxgumarüü̃ ta i 
pema rü name nixĩ i pegügu perüxĩnüẽ 
na marü pejuexü̃ pecaduchaxwa rü 
Tupanaca̱x pemaxẽxü̃, erü Ngechuchu ja 
Cristuarü duü̃xü̃gü peixĩgü. 12 Rü 
ngẽmaca̱x rü tama name i pecadutüü̃wa 
pegü pengẽxmagüxẽẽ na pemaã 
inacuáxü̃ca̱x. Rü tama name i 
penaxüchica i pecadu na pexeneãrü 
ngúchaü̃gü i chixexü̃ pexü̃ 
naxüxẽẽxü̃ca̱x. 13 Rü tama name i 
pecaduna penaxãgü i pexene na 
ngẽmamaã chixexü̃ pexügüxü̃ca̱x. Rü 
name nixĩ i Tupanana pegü pexãgü, erü 
nhama duü̃xü̃gü i juexü̃ rü wena 
maxẽxü̃rüü̃ peixĩgü. Rü ngẽmaca̱x name 
nixĩ i Tupanana penaxãgü i pexene na 
ngẽmamaã mexü̃ pexügüxü̃ca̱x. 14 Rü 
nhu̱xma rü tãũxü̃táma pecadutüü̃wa 
pengẽxmagü na pemaã inacuáxü̃ca̱x. Rü 
jexguma jema mugü ga Muĩsé 
ümatüxü̃we perüxĩxgu, rü pemaã 
inacua̱x ga pecadu. Notürü i nhu̱xma rü 
Cristugagu Tupana pemaã namecüma, 
rü nüma nixĩ i pemaã inacuáxü̃ i 
nhu̱xmax. 
 
Ngẽxguma wüxi i corime̱xẽwa 
 
jigü ingẽxmagüxẽẽgu, 
 
rü ngẽmaga nixĩ i ixĩnüẽxü̃ 
15 Rü nhu̱xma na tama jema Muĩsé 
ümatüxü̃ ga mugütüü̃wa ingẽxmagüxü̃, 
rü nhu̱xma na Tupana rü Cristugagu 
tamaã mecümaxü̃, ¿rü nhuxãcü tá 
imaxẽxü̃? ¿Rü pexca̱x namexü̃ na 
jeü̃cürü pecadu ixügüechaxü̃? Rü dücax, 
tama name na ngẽmaãcü imaxẽxü̃. 16 Rü 
pema nüxü̃ pecua̱x rü ngẽxguma wüxi i 
corime̱xẽwa pegü pengẽxmagüxẽẽgu na 
naga pexĩnüẽxü̃ca̱x rü ngẽma tá nixĩ i 
perü cori ixĩxü̃, rü pema rü norü 
duü̃xü̃gü tá peixĩgü i ngẽma cori i naga 
pexĩnüẽxü̃. Rü nhu̱xma rü pema tá nüxü̃ 
pedaugü ngoxi ngẽxü̃rüüxü̃ perü me jixĩ 
ROMACÜ̱̃Ã̱X 6 
O Novo Testamento na língua ticuna do Brasil, 2da ed. ©2009, Liga Bíblica
384 
na ngẽmaga pexĩnüẽxü̃ca̱x. Rü 
ngẽxguma pecadu i juwa tüxü̃ gagüxü̃ 
perü me jixĩgu, rü ngẽma tá nixĩ i 
pemaã icuáxü̃. Rü ngẽxguma perü me 
jixĩgu na Tupanaga na pexĩnüẽxü̃, rü 
jimaga tá pexĩnüẽ na nape̱xewa 
pemexü̃ca̱x. 17 Notürü Tupanana moxẽ 
chaxã, jerü woo pecaduga na 
pexĩnüẽchiréxü̃, notürü i nhu̱xma rü 
aixcuma naga pexĩnüẽ i ngẽma 
ngu̱xẽẽtae i marü pejaxuxü̃ i 
Cristuchiga. 18 Rü nhu̱xma rü Tupanaãrü 
duü̃xü̃gü peixĩgü erü nüma rü 
chixexü̃na pexü̃ ínanguxü̃xẽẽ na tama 
pecadu pexügüechaxü̃ca̱x. Rü ngẽmaãcü 
pexü̃ narüngü̃xẽẽ na nape̱xewa 
pemexü̃ca̱x rü meã naxca̱x 
pemaxẽxü̃ca̱x. 19 Rü nhama i naãnecü̱̃ã̱x 
i duü̃xü̃gümaã chidexarüü̃ nixĩ i 
tauxchaxü̃ i oremaã pemaã chidexaxü̃ i 
nhu̱xmax, erü pema rü woetama 
taguma nüxü̃ pexĩnüẽ i nhaã ore, rü 
ngürüãchi tãũxü̃táma nüxü̃ pecua̱x i 
ṯacüchiga na jiĩxü̃ i ngẽma pemaã nüxü̃ 
chixuxü̃. Rü dücax, rü nuxcüma rü 
ipenaxã ga pexene na namaã 
penaxügüxü̃ca̱x ga nagúxü̃raü̃xü̃ ga 
chixexü̃. Notürü i nhu̱xma rü name nixĩ 
i Tupanana pegü pexã na aixcuma 
nape̱xewa pexüünegüxü̃ca̱x rü 
naxca̱xicatama pemaxẽxü̃ca̱x. 20 Rü 
jexguma pecadutüü̃wa pejexmagügu, rü 
taxucürüwama Tupanape̱xewa mexü̃ 
pexügü ga jexguma. 21 ¿Notürü ṯacüwa 
pexü̃́ namexü̃ ga jema chixexü̃ i nhu̱xma 
rü wüxi i ãne pexna ãxü̃? Jerü jema 
chixexü̃ rü juwamare pexü̃ nagagü, rü 
tama i maxü̃wa. 22 Notürü marü tama 
pecadutüü̃wa pengẽxmagü i nhu̱xmax, 
erü marü nüxna ípenguü̃ rü marü 
Tupanaãrü duü̃xü̃gü peixĩgü. Rü ngẽma 
waxi nixĩ i poraãcü pexü̃́ mexü̃ erü 
ngẽmagagu penajaxu i maxü̃ i 
Tupanape̱xewa üünexü̃ rü ngẽmawena 
tá penajaxu i maxü̃ i taguma gúxü̃. 23 Rü 
ngẽma natanü na pecadu ixüxü̃, rü ju 
nixĩ. Notürü jíxema tórü Cori ja 
Ngechuchuaxü̃́ jaxõgüxe, rü Tupana 
tüxna nanaxãmare i maxü̃ i taguma 
gúxü̃. 
 
Wüxi i ngecü rü ngẽxguma 
najutegu rü marü tama 
ngĩteme̱xẽwa ingẽxma. Rü nhu̱xma 
na taxca̱x najuxü̃ ja Cristu, rü marü 
tama jema Muĩsé ümatüxü̃ ga 
mugütüü̃wa tangẽxmagü 
 
7
  
1 Pa Chaueneẽgüx, rü pema na nagu 
pexĩxü̃ i ngẽma mugü, rü nüxü̃ 
pecua̱x rü ngẽxguma tamaxü̃guxicatama 
nixĩ na ngẽma mugütüü̃wa tangẽxmaxü̃ 
ja wüxichigü ja duü̃xẽ. 2 Rü dücax, rü 
wüxi i ngecü i ãtecü rü ngĩteme̱xẽwa 
ingẽxma ega namaxjane ja ngĩte, erü 
ngẽma nhanagürü i ore i mugü. Notürü 
ngẽxguma naju̱xgu ja ngĩte, rü marü 
tama ngĩteme̱xẽwa ingẽxma. Rü jema 
mugü ga ngĩteme̱xẽwa ngĩxü̃ 
jexmaxẽẽxü̃ ga noxri rü marü tama 
ngĩmaã inacua̱x. 3 Rü ngẽmaãcü i 
ngẽxguma namaxjane ja ngĩte rü to i 
jatümaã inapexgu, rü pecadu ixü. 
Notürü ngẽxguma marü naju̱xgu ja 
ngĩte, rü marü nüxna íinguxuchi i 
ngẽma mugü ga ngĩteme̱xẽwa ngĩxü̃ 
jexmaxẽẽxü̃ ga noxrix. Rü ngẽxguma 
wenaxãrü naxãtegu rü taxuü̃ma i 
chixexü̃ ixü. 4 Rü ngẽxgumarüü̃ ta i 
pemax, Pa Chaueneẽgüx, rü marü tama 
jema Muĩsé ümatüxü̃ ga mugütüü̃wa 
ROMACÜ̱̃Ã̱X 6 
,  
7 
O Novo Testamento na língua ticuna do Brasil, 2da ed. ©2009, Liga Bíblica
385 
pengẽxmagü jerü nüma ga Cristu rü 
pexca̱x naju. Rü ngẽmaca̱x i nhu̱xma rü 
Cristu ga juwa írüdacüarü peixĩgü. Rü 
ngẽmaãcü nanaxü ja Tupana na naxca̱x 
imaxẽxü̃ca̱x, rü norü ngúchaü̃ 
ixügüxü̃ca̱x. 5 Rü jexguma nuxcümaü̃xü̃ 
ga tacümawe rüxĩxgu rü poraãcü tanaxü 
ga taxüneãrü ngúchaü̃gü woo jema 
mugü tüxna na nachu̱xuxü̃ ga jema. 
Notürü jexguma nüxü̃ icua̱xgu na 
nachu̱xuxü̃ ga jema pecadu ga ixüxü̃, rü 
jexeraãcü tanaxüxchaü̃. Rü jemaãcü ga 
jema tórü pecadugü rü juwa tüxü̃ 
nagagü. 6 Notürü i nhu̱xma rü marü 
tama ngẽma mugütüü̃wa tangẽxmagü, 
erü Tupana rü marü nüxna tüxü̃ 
ínanguxü̃xẽẽ. Rü ngẽmaca̱x i nhu̱xma rü 
nhama duü̃xü̃gü i ijuexü̃rüü̃ tixĩgü i 
nape̱xewa i ngẽma mugü, erü marü 
tama tamaã inacua̱x. Rü ngẽmaca̱x tama 
nagu taxĩ i ngẽma nuxcüma ümatüxü̃ ga 
mugü, erü marü nüxna ítanguxü̃ na 
Tupanaãrü ngúchaü̃ ixügüxü̃ca̱x rü 
naxca̱x na imaxẽxü̃ca̱x namaã i tórü 
maxü̃ i ngexwacaxü̃xü̃ i Naãẽ i Üünexü̃ 
tüxna ãxü̃. 
 
Ngẽma pecadu i chawa ngẽxmaxü̃ 
rü chamaã inacua̱x 
7 ¿Rü nhuxũ nhagüxü̃ tá i nhu̱xmax? 
¿Rü pexca̱x rü jema mugü jiĩxü̃ ga tüxü̃ 
pecaduã̱xẽẽxü̃? ¡Rü dücax, tama name i 
ngẽmaãcü nagu tarüxĩnüẽ! Notürü 
jexguma chi jema mugü rü tama choxü̃ 
nüxü̃ nacua̱xẽẽgu, rü tau chima nüxü̃ 
chacua̱x na pecadutüü̃wa chajexmaxü̃. 
Rü dücax, rü jexguma chi jema mugü rü 
tau chima choxü̃ nüxü̃ cua̱xẽẽgu na 
wüxi i pecadu jiĩxü̃ na ṯoguã̱xãrü 
ngẽmaxü̃ca̱x chixauxãchixü̃, rü tau 
chima nüxü̃ chacua̱x na pecadu jiĩxü̃ i 
ngẽma. 8 Notürü jexguma jema mugü 
choxü̃ ngu̱xẽẽgu na nachixexü̃ na 
ṯoguã̱xãrü ngẽmaxü̃ choxü̃́ ngúchaü̃xü̃, 
rü jexguma ga pecadu rü najoxniẽ na 
jexeraãcü choxü̃́ na nangúchaü̃xẽẽãxü̃. 
Rü ngẽmaãcü nüxü̃ tadau rü ngẽxguma 
chi natau̱xgu i ngẽma mugü, rü tau 
chima nüxü̃ tacua̱xgü na nhuxãcü wüxi i 
chixexü̃chixü̃ na jiĩxü̃ i ngẽma pecadu. 
9-10 Rü noxri taũta jema mugüxü̃ 
chacua̱xgu, rü chama nagu charüxĩnügu 
rü chame. Notürü jexguma jema 
mugüxü̃ chacua̱xgu, rü nüxü̃ 
chicua̱xãchi na chixexü̃ chaxüxü̃ rü 
ngẽma chixexü̃ca̱x rü tá na chajuxü̃. Rü 
jemaãcü ga jema mugü ga Tupana 
Muĩséna ãxü̃ na duü̃xü̃güxü̃ 
namaxẽxẽẽxü̃ca̱x, rü choxü̃ najuxẽẽãma. 
11 Rü nüma ga pecadu rü najoxniẽ 
namaã ga jema mugü. Jerü jexguma 
jema mugü choxü̃ ngu̱xẽẽgu na nhuxãcü 
nachixexü̃ ga jema pecadu, rü jexeraãcü 
choxü̃́ nangúchaü̃ ga jema pecadu. Rü 
jemaãcü ga jema pecadu rü choxü̃ 
nawomüxẽẽ rü najoxniẽ namaã ga jema 
mugü rü juwa choxü̃ naga. 12 Notürü 
jema mugü rü aixcuma naxüüne i 
Tupanape̱xewa. Rü guxü̃ma i ngẽma 
Tupana tamaã nüxü̃ ixuxü̃ rü naxüüne 
rü aixcuma name rü tüxü̃ narüngü̃xẽẽ. 
13 ¿Notürü nhuxãcü nixĩ i ngẽma i 
nhu̱xmax? ¿E̱xna pexca̱x rü jema mugü 
jiĩxü̃ ga juwa choxü̃ gaxü̃? Rü dücax, rü 
tama ngẽmaãcü nixĩ. Erü ngẽma pecadu 
nixĩ i Tupanaãrü mugümaã joxniẽxü̃ na 
juwa choxü̃ nagaxü̃ca̱x. Rü ngẽmaãcü 
nüxü̃ tacua̱x na nhuxãcü poraãcü 
nachixexü̃ i pecadu. Rü jexguma jema 
mugü choxü̃ ngu̱xẽẽgu na nhuxãcü 
ROMACÜ̱̃Ã̱X 7 
O Novo Testamento na língua ticuna do Brasil, 2da ed. ©2009, Liga Bíblica
386 
poraãcü nachixexü̃ ga jema pecadu, rü 
jexeraãcü choxü̃́ nangúchaü̃ ga jema 
chixexü̃ rü jexeraãcü chanaxüama ga 
pecadu. 14 Nüxü̃ tacua̱x i ngẽma mugü 
rü Tupanaãẽ i Üünexü̃wa ne naxũ. 
Notürü chama rü duü̃xü̃mare chixĩ, rü 
ngẽmaca̱x nixĩ i chamaã inacuáxü̃ i 
ngẽma pecadu i chaxüxü̃. 15 Rü tama 
nüxü̃ chacua̱x na ṯacü choxü̃ üpetüxü̃ 
erü tama chanaxü i ngẽma mexü̃ i 
chanaxwa̱xexü̃ na chaxüxü̃, notürü 
ngẽma chixexü̃ i tama chanaxwa̱xexü̃ na 
chaxüxü̃ rü ngẽmaãma nixĩ i chaxüxü̃. 
16 Notürü i nhu̱xma na chanaxüxü̃ i 
ngẽma tama chanaxwa̱xechiréxü̃ na 
chaxüxü̃, rü ngẽmawa nüxü̃ chicua̱xãchi 
na namexü̃ i ngẽma mugü. 17 Rü 
ngẽmaca̱x i nhu̱xma rü tama 
chauechama nixĩ i chanaxüxü̃ i ngẽma 
chixexü̃. Notürü ngẽma pecadu i chawa 
ngẽxmaxü̃ nixĩ i chamaã icuáxü̃, rü 
ngẽma nixĩ i chixexü̃ choxü̃ üxẽẽxü̃. 
18 Rü chama nüxü̃ chacua̱x rü wüxi i 
pecaduã́xü̃ i duü̃xü̃mare chixĩ, rü 
ngẽmaca̱x chawa rü nataxuma i ṯacü i 
mexü̃. Erü woo chanaxwa̱xe na mexü̃ 
chaxüxü̃, notürü tama chamaã nanguxü̃ 
na chanaxüxü̃. 19 Erü ngẽma mexü̃ i 
chanaxwa̱xexü̃ na chaxüxü̃, rü tama 
chanaxü. Notürü chanaxüama i ngẽma 
chixexü̃ i tama chanaxwa̱xexü̃ na 
chanaxüxü̃. 20 Rü ngẽxguma chi 
chanaxüamagu i ngẽma chixexü̃ i tama 
chanaxwa̱xexü̃ na chaxüxü̃, rü meãma 
nango̱x na tama chauechama 
chanaxüxü̃. Notürü ngẽma pecadu i 
chawa ngẽxmaxü̃ nixĩ i chamaã icuáxü̃ 
rü chixexü̃ choxü̃ üxẽẽxü̃. 21 Rü 
ngẽmaãcü nüxü̃ chadau i nhuxãcü na 
chiĩxü̃. Rü ngẽxguma mexü̃ 
chaxüxchaü̃gu rü choxü̃́ natauxcha na 
chixexü̃ãma chaxüxü̃. 22 Chama rü 
chauãẽwa rü chorü me nixĩ i Tupanaãrü 
mugü, rü naga chaxĩnüchaü̃. 23 Notürü 
nhaã chaxune i nhama i naãnecü̱̃ã̱x 
ixĩxü̃wa, rü nangẽxma i ṯacü i tama 
naxüxchaü̃xü̃ i ngẽma chauãẽ 
naxwa̱xexü̃. Rü ngẽma pecadu i chawa 
ngẽxmaxü̃ nixĩ i chamaã icuáxü̃ rü 
chixexü̃ choxü̃ üxẽẽxü̃. 24-25 Rü 
ngẽmaãcü i chama rü chauãẽwa 
chajanguxẽẽchaü̃ i Tupanaãrü mugü, 
notürü nhama i naãnecü̱̃ã̱x i chaxune rü 
nanaxüxchaü̃ i ngẽma nanaxwa̱xexü̃ i 
pecadu. Rü taxuü̃ca̱xma chataãẽ i 
chamax. ¿Rü texé tá nüxna choxü̃ 
ítanguxuchixẽẽ i nhaã pecadu i chawa 
ngẽxmaxü̃ rü juwa choxü̃ gaxchaü̃xü̃? 
Rü Tupanana moxẽ chaxã erü tórü Cori 
ja Ngechuchu ja Cristu rü tá choxü̃ 
nüxna ínanguxuchixẽẽ. 
 
Nhuxãcü Tupanaãẽ i Üünexü̃ 
naxwa̱xexü̃ãcüma meã tamaxẽ 
 
8
  
1 Rü nhu̱xma ja Tupana rü marü 
taxuü̃ca̱xma nanapocue i ngẽma 
duü̃xü̃gü i Ngechuchu ja Cristuarü 
duü̃xü̃gü ixĩgüxü̃. 2 Erü Tupanaãẽ i 
Üünexü̃ i Ngechuchu ja Cristugagu tüxü̃ 
maxẽxẽẽxü̃, rü nüxna tüxü̃ ínanguxü̃xẽẽ 
i pecadu na tama juwa tüxü̃ 
nagagüxü̃ca̱x. 3 Rü jema taxüneãrü 
ngúchaü̃gü rü marü nüxü̃ narüjexera ga 
jema mugü ga Muĩsé ümatüxü̃. Rü 
jemaca̱x ga jema mugü rü taxucürüwa 
mexü̃ tüxü̃ naxüxẽẽ. Notürü nüma ga 
Tupana rü marü nanaxü ga jema 
taxucürüwa naxüxü̃ ga jema mugü. Jerü 
ga Tupana rü nhama ga naãnewa 
nanamu ga Nanexü̃chi. Rü woo taxüne i 
ROMACÜ̱̃Ã̱X 7 
,  
8 
O Novo Testamento na língua ticuna do Brasil, 2da ed. ©2009, Liga Bíblica
387 
pecaduã́xü̃rüü̃ nixĩ ga naxü̃ne, notürü 
nüma ga Nane rü taguma napecaduã̱x. 
Rü nüma ga Nane rü tórü pecaduca̱x 
naju, rü jemaãcü inajanaxoxẽẽ ga norü 
pora ga jema pecadu ga taxünewa 
jexmaxü̃. 4 Rü jemaãcü nanaxü ga 
Tupana na tüxü̃́ na natauxchaxü̃ca̱x na 
janguxẽẽxü̃ i ngẽma tüxü̃ namuxü̃ i 
ngẽma mugü. Erü nhu̱xma rü tama 
nhama i taxüne naxwa̱xexü̃ãcüma 
tamaxẽ, notürü Tupanaãẽ i Üünexü̃ 
naxwa̱xexü̃ãcüma nixĩ i imaxẽxü̃. 5 Rü 
jíxema tümaxü̃ne naxwa̱xexü̃ãcüma 
maxẽxẽ, rü naxca̱x tadaugü i ngẽma 
nhama i naãnecü̱̃ã̱x naxwa̱xexü̃. Notürü 
jíxema Tupanaãẽ i Üünexü̃ 
naxwa̱xexü̃ãcüma maxẽxẽ, rü ngẽma 
Tupanaãẽ i Üünexü̃ naxwa̱xexü̃ nixĩ i 
naxca̱x tadaugüxü̃. 6 Rü jíxema 
Tupanaãẽ i Üünexü̃ naxwa̱xexü̃ca̱x 
daugüxe rü tataãẽgü, rü tá tüxü̃́ 
nangẽxma i tümaãrü maxü̃ i taguma 
gúxü̃. Notürü jíxema tümaxü̃ne 
naxwa̱xexü̃ca̱x daugüxe rü ngẽma rü tá 
juwa tüxü̃ nagagü. 7 Rü jíxema 
tümaxü̃ne naxwa̱xexü̃ca̱x daugüxe rü 
Tupanaãrü uwanü tixĩgü. Rü tama 
Tupanaga taxĩnüẽchaü̃ erü 
taxucürüwama naga taxĩnüẽ. 8 Rü 
ngẽmaca̱x ja jíxema tümaxü̃neãrü 
ngúchaü̃we rüxĩxẽ, rü taxucürüwa 
Tupanaãrü ngúchaü̃ taxügü. 9 Notürü 
ngẽxguma aixcuma pewa nangẽxmagu i 
Tupanaãẽ i Üünexü̃ rü tama pexeneãrü 
ngúchaü̃ pexü, notürü Naãẽ i 
Üünexü̃ãrü ngúchaü̃ nixĩ i pexüxü̃. Rü 
jíxema tama tüxü̃́ nangẽxmaxẽ i 
Tupanaãẽ i Üünexü̃ i Cristu tüxna ãxü̃, 
rü tama Cristuarü duü̃xü̃ tixĩ. 10 Notürü 
ngẽxguma pewa namaxü̃gu ja Cristu, rü 
woo pecadugagu tá naju̱xgu i pexene, 
notürü peãẽ rü namaxü̃, erü Tupana 
pexü̃ nadau na pemexü̃. 11 Rü ngẽxguma 
pewa namaxü̃gu i Naãẽ ja jima Tupana 
ga Ngechuchu ja Cristuxü̃ írüdaxẽẽcü, 
rü nümatátama ja jima Cristuxü̃ 
írüdaxẽẽcü tá wena nanamaxẽẽ i pexene 
i juxwa̱xexü̃, rü Naãẽ i Üünexü̃ i pewa 
maxü̃xü̃ tá nixĩ i naxüxü̃ i ngẽma. 12 Rü 
ngẽmaca̱x, Pa Chaueneẽgüx, rü 
tanaxwa̱xe i Tupanaãrü ngúchaü̃ taxü, 
rü tama tanaxwa̱xe i taxüne i 
pecaduã́xü̃ãrü ngúchaü̃ taxü. 13 Erü 
ngẽxguma chi pexeneãrü ngúchaü̃ 
pexü̱xgu rü tá ipejarütauxe. Notürü 
ngẽxguma Tupanaãẽ i Üünexü̃ãrü 
ngü̃xẽẽmaã ipejanaxoxẽẽgu i ngẽma 
pexene üxchaü̃xü̃, rü aixcuma tá pexü̃́ 
nangẽxma i maxü̃ i taguma gúxü̃. 14 Erü 
guxãma ja jíxema Tupanaãẽ i Üünexü̃ 
tümamaã icuáxe, rü aixcuma 
Tupanaxãcügü tixĩgü. 15 Noxri rü 
Tupanaxü̃ pemuü̃ẽ ga jexguma 
pepecaduã̱xgügu, notürü i nhu̱xma rü 
Tupanaxãcügü peixĩgü erü Naãẽ i 
Üünexü̃ rü naxãcügüxü̃ pexü̃ nixĩgüxẽẽ. 
Rü Naãẽ i Üünexü̃ i pema pejaxuxü̃ rü 
pemaã namecüma rü tama pocumaã 
pexü̃ namuü̃xẽẽ. Rü ngẽmatama Naãẽ i 
Üünexü̃ nixĩ i tüxü̃ rüngü̃xẽẽxü̃ na tama 
imuü̃ẽxü̃ca̱x na Tupanana 
ingaicamagüxü̃ rü: 
“Pa Tonatüx”, nhagüxü̃ nüxü̃. 16 Rü 
ngẽmatama Naãẽ i Üünexü̃ nixĩ i 
aixcuma tüxü̃ nüxü̃ cua̱xẽẽxü̃ na 
Tupanaxãcügü na ixĩgüxü̃. 17 Rü nhu̱xma 
na Tupanaxãcügü ixĩgüxü̃ i jixema, rü 
nüxü̃ tacua̱x rü dauxü̃guxü̃ i naãnewa tá 
tanajaxu i ngẽma mexü̃gü i Tupana 
tüxna ãxchaü̃xü̃. Rü ngẽmaãcü 
ROMACÜ̱̃Ã̱X 8 
O Novo Testamento na língua ticuna do Brasil, 2da ed. ©2009, Liga Bíblica
388 
Cristumaã tá tüxü̃́ nangẽxma i tachica i 
mexü̃ i Tupanaxü̃tawa, erü Cristurüü̃ 
ngúxü̃ tingegü na jixcüra wüxigu namaã 
mexü̃wa ingẽxmagüxü̃ca̱x. 
 
Ngẽma mexü̃ i jixcüra 
tá nüxü̃ idauxü̃chiga 
18 Rü dücax, rü chama nagu charüxĩnü 
rü ngẽma ngúxü̃ i nhu̱xma nhama i 
naãnewa ingegüxü̃, rü taxuü̃ma nixĩ i 
ngẽxguma nagu nanguxgu i ngẽma 
mexü̃ i jixcüra tá nüxü̃ idauxü̃ i 
ngẽxguma Cristumaã ingẽxmagügu i 
dauxü̃guxü̃ i naãnewa. 19 Rü nhu̱xma rü 
guxü̃ma i ṯacü i Tupana üxü̃ rü taxü̃ i 
norü ngúchaü̃maã ínanaṉg̱uxẽẽgü i 
ngẽma ngunexü̃ i nagu tá nataeguxü̃ ja 
Cristu na Tupana guxü̃pe̱xewa 
naxãcügüxü̃ iwéxü̃. 20 Rü nüxü̃ tacua̱xgü 
rü jexguma pecadu naxü̱xgu ga guma 
nüxĩraü̃cü ga jatü rü jexguma nixĩ ga 
nachixexü̃ ga guxü̃ma ga jema Tupana 
üxü̃. Rü tama jema Tupana üxü̃ãrü 
ngúchaü̃ nixĩ ga jema, notürü jemaãcü 
nüxü̃ naxüpetü jerü ga Tupana rü 
jemaãcü inaxuneta ga jexguma pecadu 
naxü̱xgu ga guma jatü. Notürü i 
nhu̱xma rü guxü̃ma ga jema Tupana üxü̃ 
rü ínanaṉg̱uxẽẽ na ngẽma chixexü̃wa 
ínanguxü̃xü̃ca̱x. 21 Erü ngẽma ngunexü̃ i 
Tupana tá nagu nadexü̃ i naxãcügü na 
naxü̃tawa nangẽxmagüxü̃ca̱x, rü 
ngẽxguma tá ta nixĩ i chixexü̃wa 
ínanguxü̃xẽẽãxü̃ i guxü̃ma ga jema 
nümatama naxüxü̃. Rü ngẽmaãcü 
wenaxãrü noxrirüü̃ tá name i guxü̃ma. 
22 Rü nüxü̃ tacua̱x rü guxü̃ma ga jema 
Tupana üxü̃, rü noxritama chixexü̃ nüxü̃ 
üpetügu rü poraãcüxü̃chima 
nanaxwa̱xeecha na wenaxãrü noxrirüü̃ 
namexü̃. 23 Rü tama ngẽmaxĩcatama nixĩ 
i poraãcü nanaxwa̱xegüxü̃ na wenaxãrü 
noxrirüü̃ namexü̃. Notürü jixema na 
jaxõgüxü̃ rü ta tanaxwa̱xe na ínanguxü̃ 
ja Tanatü na naxãcügüxü̃ tüxü̃ na 
nadexü̃ca̱x rü ngexwacaxü̃xü̃ i taxünegü 
tüxna naxãxü̃ca̱x. Rü woo tüxü̃́ na 
nangẽxmaxü̃ i Tupanaãẽ i Üünexü̃ i 
tüxü̃ nüxü̃ cua̱xẽẽxü̃ na nhuxãcü tá jiĩxü̃ 
i dauxü̃guxü̃ i naãnewa, notürü 
tanaxwa̱xe na paxa ngẽ́maxü̃chi 
ingugüxü̃. 24 Cristu tüxna nanaxã i maxü̃ 
i taguma gúxü̃, notürü 
ítanaṉg̱uxẽẽgümare na naxü̃tawa 
ingugüxü̃ na najauxgüxü̃ca̱x i ngẽma 
maxü̃. Notürü nüxü̃ tacua̱x rü ngẽxguma 
chi marü nüxü̃ idaugügu i ngẽma 
írüṉg̱uxẽẽgüxü̃, rü taxuü̃ca̱xma tü̱xcüü̃ 
ítanaṉg̱uxẽẽgü. Erü ngẽma marü nüxü̃ 
idauxü̃, rü taxuü̃ca̱xma ítanaṉg̱uxẽẽ. 
25 Notürü ngẽxguma taũta nüxü̃ 
idaugügu i ngẽma írüṉg̱uxẽẽgüxü̃, rü 
tanaxwa̱xe i meã ítanaṉg̱uxẽẽgüecha 
nhu̱xmatáta nüxü̃ idaugü. Rü ngẽmaãcü 
nixĩ i Cristuxü̃ írüṉg̱uxẽẽgüxü̃. 26 Rü 
Tupanaãẽ rü tüxü̃ narüngü̃xẽẽ ta na 
iporaexü̃ca̱x i ngẽxguma guxchaxü̃gü 
tüxü̃ üpetügu. Rü jixema rü tama nüxü̃ 
tacua̱x na nhuxãcü Tupanamaã 
idexagüxü̃ rü ṯacüca̱x ijumuxẽgüxü̃. 
Notürü Naãẽ i Üünexü̃ rü naxauxãcüma 
ore i tama nüxü̃ icuáxü̃maã Tupanamaã 
nidexa rü taxca̱x najumuxẽ. 27 Rü 
Tupana ja meã tüxü̃ cuácü rü nüxü̃ 
nacua̱x na nhuxũ nhaxü̃chiga jiĩxü̃ i 
ngẽma Naãẽ i Üünexü̃ nüxü̃ ixuxü̃. Erü 
ngẽma Naãẽ i Üünexü̃ rü Tupana 
naxwa̱xexü̃ãcüma Tupanaxü̃ naca̱a̱xü̃ 
tümaca̱x ja jíxema Tupanaãrü duü̃xü̃gü 
ixĩgüxe. 
ROMACÜ̱̃Ã̱X 8 
O Novo Testamento na língua ticuna do Brasil, 2da ed. ©2009, Liga Bíblica
389 
 
Cristu rü tüxü̃ naporaexẽẽãma na 
taxuü̃ma i guxchaxü̃gü tüxü̃ 
narüjexeraxü̃ca̱x 
28 Rü nüxü̃ tacua̱x rü tümaãrü 
mexü̃ca̱x nixĩ i Tupana ínanguxẽẽxü̃ i 
guxü̃ma i ngẽma tüxü̃ üpetüxü̃ ja jíxema 
nüxü̃ ngechaü̃güxe ga nüma 
nanaxwa̱xexü̃ãcüma tüxü̃ jadexechixe. 
29 Rü woetama nuxcümama ga Tupana 
rü marü tüxü̃ nacua̱x na texégü tá 
tixĩgüxü̃ ja jíxema noxrü ixĩgüxe. Rü 
noxritama naãne ixügügumama tüxü̃ 
nidexechi na Nanerüü̃ timexü̃ i 
nape̱xewa, rü jima Nane rü tümamaã 
inacuáxü̃ca̱x ja guxãma ja jíxema 
naẽneẽgü ixĩgüxe. 30 Rü guxema noxri 
naãne ixügügumama Tupana tüxü̃ 
idexechixe, rü tümaca̱x naca na noxrü 
tixĩgüxü̃ca̱x. Rü guxema tümaca̱x 
nac̱axe, rü nügüca̱x tüxü̃ nimexẽẽgü. Rü 
guxema nügüca̱x tüxü̃ jamexẽẽgüxe, rü 
dauxü̃wa tá tüxü̃ nagagü na 
guxü̃gutáma naxü̃tawa 
tangẽxmagüxü̃ca̱x. 31 ¿Rü nhuxũ 
nhagüxü̃ tá i nhu̱xma i ngẽmachiga? Rü 
ngẽxguma Tupana taétüwa chogügu, 
¿rü texé tá tüxü̃ rüjexeraxü̃? 32 Jerü 
nüma ga Tupana rü tama tüxna 
najanuxü̃ ga Nanexü̃chi. Notürü taxca̱x 
inanamu ga Nane na taxca̱x najuxü̃ca̱x i 
guxãma i jixema. Rü nhu̱xma na 
jemaãcü taxca̱x inamuãxü̃ ga Nane, ¿rü 
taux e̱xna tüxna naxããxü̃ i guxü̃ma i 
ṯacü i inaxwa̱xexü̃ na naxca̱x 
imaxẽxü̃ca̱x? 33 Rü Tupana tüxü̃ 
nidexechi rü tüxü̃ nixu na nape̱xewa 
imexü̃. Rü ngẽmaca̱x ¿rü texé tá 
nape̱xewa tüxü̃ tixugü na ichixexü̃? Erü 
Tupanatama nixĩ ja tüxü̃ ixucü na tüxü̃́ 
nataxuü̃ma i chixexü̃. 34 ¿Rü texé tá 
pocuwa tüxü̃ tamugü i nhu̱xmax? 
¿Pexca̱x rü Cristu tá jiĩxü̃? Dücax, 
taxucürüwama ngẽmaãcü nixĩ jerü 
Cristu nixĩ ga taxca̱x jucü na tüxü̃ 
namaxẽxẽẽxü̃ca̱x. Rü tama ngẽxĩcatama 
taxca̱x naxü, notürü wenaxãrü ínarüda. 
Rü nhu̱xma rü Tupanaxü̃tawa 
nangẽxma rü ngẽ́ma ãẽ̱xgacü nixĩ. Rü 
ngẽ́ma taétüwa nachogü rü Tupanaxü̃ 
taxca̱x naca̱a̱xü̃. 35 ¿Rü nhu̱xma rü ṯacü 
tá Cristuna tüxü̃ ixĩgachixẽẽxü̃ na tama 
tüxü̃ nangechaü̃xü̃ca̱x? Rü woo ngúxü̃ 
ingegügu, rü e̱xna guxchaxü̃gü tüxü̃́ 
ngẽxmagu, rü e̱xna duü̃xü̃gü Cristugagu 
tachi aiegu, rü e̱xna itaijaegu, rü e̱xna 
ingexchirugügu, rü e̱xna ãũcümaxü̃wa 
ingẽxmagügu, rü e̱xna duü̃xü̃gü tüxü̃ 
daixchaü̃gu, notürü woo guxü̃ma i 
ngẽma tüxü̃ üpetügu, notürü ja Cristu rü 
tãũxü̃táma nüxü̃ narüchau na tüxü̃ 
nangechaü̃xü̃. 36 Notürü guxü̃guma 
ãũcümaxü̃wa tangẽxmagü, ngẽma 
Tupanaãrü ore i ümatüxü̃ nüxü̃ 
ixuxü̃rüü̃. Erü ngẽma ore rü nhanagürü: 
“Rü cugagu duü̃xü̃gü toxü̃ 
nadaixchaü̃ rü duü̃xü̃güpe̱xewa 
rü nhama carnerugü i daiwa 
ĩxü̃rüü̃ tixĩgü”, 
nhanagürü i ngẽma ore. 37 Notürü woo 
guxü̃ma i ngẽma tüxü̃ na ngupetüxü̃, rü 
Ngechuchu ja Cristu ja tüxü̃ ngechaü̃cü, 
rü tüxü̃ naporaexẽẽãma na taxuü̃ma i 
guxchaxü̃gü tüxü̃ narüjexeraxü̃ca̱x, rü 
bai i ṯacü. 38-39 Rü ngẽmaca̱x aixcuma 
chajaxõ na taxucürüwama ṯacü 
Tupanana tüxü̃ ixĩgachixẽẽxü̃ na 
ngẽmaãcü tama tüxü̃ nangechaü̃xü̃ca̱x. 
Rü woo iju̱xgu rü woo imaxẽgu, notürü 
Tupana tá tüxü̃ nangechaü̃ẽcha. Rü 
ROMACÜ̱̃Ã̱X 8 
O Novo Testamento na língua ticuna do Brasil, 2da ed. ©2009, Liga Bíblica
390 
taxucürüwama Tupanana tüxü̃ 
nixĩgachixẽẽ i ṯacü i norü orearü 
ngeruü̃gü, rü e̱xna ṯacü rü ṉg̱oxogü rü 
e̱xna ṯacü i to i poraxü̃. Rü bai i ṯacü i 
nhu̱xma tüxü̃ üpetüxü̃, rü bai i ṯacü i 
jixcüra tá ngẽxmaxü̃, rü bai i ṯacü i 
dauxü̃wa ngẽxmaxü̃, rü bai i ṯacü i 
naãnetüü̃wa ngẽxmaxü̃, rü bai i ṯacü i to 
i Tupana üxü̃, rü taxucürüwama 
Tupanana tüxü̃ nixĩgachixẽẽ na tama 
tüxü̃ nangechaü̃xü̃ca̱x. Rü ngẽmaãcü 
nixĩ i tüxü̃ nangechaü̃xü̃ ja Tupana 
nagagu ja tórü Cori ja Ngechuchu ja 
Cristu. 
 
Tupana rü najadexechi i Judéugü 
na norü duü̃xü̃gü na jixĩgüxü̃ca̱x 
 
9
  
1 Dücax, Pa Chaueneẽgüx, rü 
pemaã tá nüxü̃ chixu i wüxi i ore. 
Rü ngẽma ore i pemaã tá nüxü̃ chixuxü̃ 
rü aixcuma nixĩ erü Cristuarü duü̃xü̃ 
chixĩ. Rü tama chidora. Rü 
chauãẽwatama nüxü̃ chacua̱x na 
aixcuma na jiĩxü̃ i ngẽma ore erü 
Tupanaãẽ i Üünexü̃ nixĩ i chauãẽmaã 
icuáxü̃. 2 Rü poraãcü changechaü̃, rü 
choxü̃́ nangúecha i chauãẽwa, erü tama 
najaxõgü i chautanüxü̃gü i Judéugü. 
3 Rü aixcuma pemaã nüxü̃ chixu rü 
guxü̃guma ngẽma chautanüxü̃gu 
charüxĩnü, rü poraãcü chanaxwa̱xe na 
Cristuaxü̃́ jaxõgüãxü̃. Rü chama rü 
aixcuma íchamemare na pocuwa choxü̃ 
namuxü̃ ja Tupana rü Cristuna choxü̃ 
jaxũgachixẽẽxü̃ ega ngẽmaãcü chi nüxü̃ 
chajaxõgüxẽẽgu rü chanamaxẽxẽẽgu i 
ngẽma chautanüxü̃gü i Judéugü. 4 Rü 
nümagü rü chauxrüü̃ Judéugü nixĩgü. 
Rü Tupana rü nuxcümaxü̃chima namaã 
inaxuneta na naxãcügü jixĩgüxü̃ca̱x. Rü 
norü o̱xigü rü nüxü̃ nadaugü na 
nhuxãcü namexẽchixü̃ ga Tupana ga 
jexguma naxca̱x nango̱xgux. Rü Tupana 
rü norü o̱xigümaã inaxuneta rü 
nhanagürü nüxü̃: 
“Rü ngẽxguma chauga pexĩnüẽgu rü 
tá pexü̃ charüngü̃xẽẽ”, 
nhanagürü nüxü̃. Rü Tupana rü nüxna 
nanaxã ga jema mugü ga Muĩsé 
ümatüxü̃. Rü nanangúexẽẽ na nhuxãcü 
nüxü̃ jacua̱xüü̃güxü̃ca̱x. Rü meãma 
namaã inaxuneta na Cristu rü naxca̱x 
núma tá namuãxü̃ na namaxẽxẽẽãxü̃ca̱x 
rü nüxna na naxããxü̃ca̱x i maxü̃ i 
taguma gúxü̃. 5 Rü jema 
nuxcümaxü̃güxü̃ ga tórü o̱xigütaa nixĩgü 
i ngẽma Judéugü, rü ngẽmaca̱x naxca̱x 
ta nixĩ ga jema uneta ga tórü o̱xigümaã 
nüxü̃ jaxuxü̃ ga Tupana. Rü ngẽma 
Judéugütanüxü̃watama nixĩ ga nabuxü̃ 
ga Cristu ja Tupanaxü̃chi ixĩcü ja 
guxü̃ẽ́tüwa ngẽxmacü. Rü tanaxwa̱xe i 
guxü̃guma nüxü̃ ticua̱xüü̃gü. Rü 
ngẽmaãcü jiĩxü̃. 6 Rü nhu̱xma rü woo 
tama guxü̃ i Judéugü na jaxõgüxü̃, 
notürü taxucürüwama texé nüxü̃ tixu na 
Tupana rü tama janguxẽẽãxü̃ i ngẽma 
norü uneta. Erü ngẽma Judéugü rü 
tama aixcuma guxü̃ma Tupanaãrü 
duü̃xü̃gü nixĩgü. 7 Rü tama guxü̃ma i 
duü̃xü̃gü i Abrã́ũtaagü ixĩgüxü̃, rü 
aixcuma Abrã́ũtanüxü̃ nixĩgü i 
Tupanape̱xewa. Jerü ga Tupana rü 
Abrã́ũmaã nüxü̃ nixu, rü nhanagürü: 
“Rü cune ja Isaquitanüxü̃gü tá nixĩ i 
aixcuma cutanüxü̃gü ixĩgüxü̃ i 
chape̱xewa”, 
nhanagürü. Rü jemaãcü namaã 
inaxuneta woo na najexmaxü̃ ga togü ga 
Abrã́ũxãcügü. 8 Rü ngẽmawa meãma 
ROMACÜ̱̃Ã̱X 8 
,  
9 
O Novo Testamento na língua ticuna do Brasil, 2da ed. ©2009, Liga Bíblica
391 
nüxü̃ tacua̱x rü tama ngẽma na 
Abrã́ũtaa tixĩgüxü̃ca̱x nixĩ i 
Tupanaxãcügü tixĩgüxü̃. Notürü jíxema 
aixcuma Tupanaãrü uneta nüxü̃ 
ixuxü̃rüü̃ãcüma jaxõgüxe waxi tixĩ ja 
aixcuma Abrã́ũtaa ixĩgüxe i 
Tupanape̱xewa. 9 Jerü naxü̃pa ga na 
nabuxü̃ ga Abrã́ũ nane, rü jema 
Tupanaãrü uneta ga Abrã́ũmaã nüxü̃ 
jaxuxü̃, rü nhanagürü: 
“Rü naĩ ja taunecüarü nhúxgumaãcü 
tá wena nuã chaxũ, rü cuxma̱x i 
Chara rü tá ixãxãcü i 
ngẽxguma”, 
nhanagürü. 10 Notürü tama 
Abrã́ũmaãxĩcatama nixĩ ga jemaãcü 
jadexaxü̃ ga Tupana. Jerü tórü o̱xi ga 
Isaqui nama̱x ga Rebecamaã rü ta 
nidexa ga Tupana. Rü ngĩma rü 
ngĩteaxü̃́ ixãxãcü rü nataxree̱xpü̱x ga 
ngĩne. 11-13 Notürü jexguma taũta 
nabuegu rü taxuü̃ma ga mexü̃ rü e̱xna 
chixexü̃ naxüegu ga jema ngĩnegü, rü 
Rebecamaã nidexa ga Tupana, rü 
nhanagürü: 
“Rü ngẽma nüxĩra buxü̃ i cune, rü 
ngẽma wixweama buxü̃ãrü 
duü̃xü̃ tá nixĩ”, 
nhanagürü ngĩxü̃. Rü jema dexa rü 
namaã nawüxigu i Tupanaãrü ore i 
ümatüxü̃ i nhaxü̃: 
“Marü chanajaxu ja Jacú, notürü 
nüxü̃ chaxo ja Echaú”, 
nhaxü̃. Rü jemaãcü ga Tupana rü 
ngĩmaã nanango̱xẽẽ na name̱xwa 
nangẽxmaxü̃ na tüxü̃ jadexechixü̃ ja 
jíxema woetama nüxü̃́ ngúchaü̃xẽ na 
tümaca̱x nac̱axü̃ tama nagu 
naxĩnüãcüma i ṯacü na taxüxü̃. 14 ¿Rü 
nhuxũ nhagüxü̃ i nhu̱xmax? ¿Pexca̱x rü 
Tupana rü chixexü̃ naxüxü̃ ga jexguma 
tama Jacúxü̃ nangechaü̃xü̃rüü̃ nüxü̃ na 
nangechaü̃gu ga Echaú? Rü dücax, tama 
chixexü̃ naxü. 15 Jerü norü orewa rü 
Tupana rü Muĩséxü̃ nhanagürü: 
“Rü ngẽxguma chi texémaã 
chamecümachaü̃gu, rü 
tümamaã tá chamecüma. Rü 
choxü̃́ tá tangechaü̃tümüü̃ ja 
jíxema choxü̃́ 
ngechaü̃tümüü̃chaü̃xẽ”, 
nhanagürü. 16 Rü ngẽmaãcü tama ngẽma 
tümatama tanaxwa̱xexü̃gagu rü e̱xna 
ngẽma taxüxü̃gagu nixĩ i Tupana tüxü̃ 
jaxuxü̃ ja texé. Notürü tüxü̃ najaxu erü 
nüxü̃́ tangechaü̃tümüü̃. 17 Rü 
jexgumarüü̃ ta ga Tupana rü norü ore i 
ümatüxü̃wa rü nhanagürü nüxü̃ ga 
Ejituaneãrü ãẽ̱xgacü: 
“Rü ãẽ̱xgacüxü̃ cuxü̃ chingucuchixẽẽ 
na cuwa duü̃xü̃güxü̃ nüxü̃ 
chadauxẽẽxü̃ca̱x i nhuxãcü na 
chaporaxü̃. Rü ngẽmaãcü 
chanaxü na guxü̃ i duü̃xü̃gü i 
guxü̃ i naãnewa ngẽxmagüxü̃, 
nüxü̃ na cuáxü̃ca̱x i chauchiga”, 
nhanagürü. 18 Rü ngẽmaãcü ja Tupana 
rü nüxü̃́ tangechaü̃tümüü̃ ja jíxema 
nüxü̃́ ngechaü̃tümüü̃chaü̃xẽ. Rü 
ngẽxguma tüxü̃ nataiãchiarü 
maxü̃ã̱xẽẽchaü̃gu rü tüxü̃ 
nanataiãchiarü maxü̃ã̱xẽẽ ja jíxema 
tama nüxü̃ cuáxchaü̃xẽ. 19 Notürü 
bexmana tá nhacurügü choxü̃: 
“Rü ngẽxguma chi ngẽmaãcü jixĩgu ja 
Tupana, ¿rü tü̱xcüü̃ nüxü̃ nixu na 
tagagu jiĩxü̃ na chixexü̃ ixügüxü̃ rü tama 
naga ixĩnüẽxü̃? ¿Rü texé tapora na 
itajanaxoxẽẽxü̃ca̱x i Tupanaãrü 
ngúchaü̃?” nhacurügü tá. 20 Notürü Pa 
ROMACÜ̱̃Ã̱X 9 
O Novo Testamento na língua ticuna do Brasil, 2da ed. ©2009, Liga Bíblica
392 
Duü̃xü̃x, ¿texé cuixĩ i cuma rü 
ngẽmaca̱x ngẽmaãcü Tupanaxü̃ 
cujaxũgaxü̃? ¿Cuxca̱x rü e̱xna wüxi i 
tü̃xü̃ i waixü̃müwa üxü̃ rü namexü̃ i 
ngẽma norü üruü̃maã na nhaxü̃? 
“¿Rü tü̱xcüü̃ ngẽmaãcü choxü̃ cuxü na 
ngẽmaãcü chixĩxü̃ca̱x i nhu̱xmax?” 
nhaxü̃. 21 Rü ngẽma tü̃xü̃ãrü üruü̃ rü 
waixü̃müwa nanaxü i ṯacü i nüma 
naxüxchaü̃xü̃. Rü ngẽxguma 
nanaxwa̱xegu, rü ngẽma waixü̃müwa 
nanaxü i wüxi i tü̃xü̃ na norü meruü̃ 
jiĩxü̃ca̱x. Rü ngẽxguma nanaxwa̱xegu, rü 
ngẽmatama waixü̃müwa nanaxü i wüxi i 
tü̃xü̃ na norü guxchirechixü̃ jiĩxü̃ca̱x. 
22 Rü ngẽxgumarüü̃tama nixĩ i naxüãxü̃ 
ja Tupana. Erü tüxü̃ nanawéxchaü̃ na 
nhuxãcü naporaxü̃ i nüma rü nhuxãcü 
napocueãxü̃ i ngẽma duü̃xü̃gü i chixexü̃ 
ügüxü̃, notürü poraãcü jaxna namaã 
naxĩnü i ngẽma duü̃xü̃gü, rü tama paxa 
nanapocue i ngẽma ímemaregüxü̃ na 
napocuexü̃. 23 Notürü ga Tupana rü 
inanawéxchaü̃ na nhuxãcü poraãcü 
tamaã namecümaxü̃ i jixema na 
jaxõgüxü̃. Rü ngẽmaca̱x nixĩ i nüxü̃́ 
ingechaü̃tümüü̃güxü̃, rü 
nuxcümamatama tüxü̃ jadexechixü̃ na 
naxü̃tawa ingẽxmagüxü̃ca̱x i dauxü̃guxü̃ 
i naãnewa i ngextá ínamexẽchixü̃wa. 
24 Rü ngẽmaãcü i jixema na Judéugü 
ixĩgüxü̃, rü tatanüwa Tupana tüxü̃ 
nidexechi ja nhuxre na norü duü̃xü̃gü 
tixĩgüxü̃ca̱x. Rü ngẽxgumarüü̃ ta i 
ngẽma tama Judéugü ixĩgüxü̃tanüwa rü 
najadexechi i togü. 25 Rü ngẽmaca̱x rü 
Tupanaãrü ore ga Ochéa ümatüxü̃wa rü 
nhanagürü: 
“Rü ngẽma duü̃xü̃gü i tama chorü 
duü̃xü̃güchire̱x ixĩgüxü̃, rü: 
‘Pema rü chorü duü̃xü̃gü 
peixĩgü i nhu̱xmax’, 
nhacharügü tá nüxü̃. Rü ngẽma 
duü̃xü̃gü i tama Judéugürüü̃ 
nüxü̃ changechaü̃chiréxü̃, rü: 
‘Pexü̃ changechaü̃ i nhu̱xmax’, 
nhacharügü tá nüxü̃. 26 Rü noxri 
ga Tupana rü jema duü̃xü̃gü ga 
tama Judéugü ixĩgüxü̃maã 
nüxü̃ nixu, rü nhanagürü nüxü̃: 
‘Pema rü tama chorü duü̃xü̃gü 
peixĩgü’, nhanagürü nüxü̃. 
Notürü jematama nachica ga 
ngextá nüxü̃ íjemanhaxü̃wa, rü 
wenaxãrü jema duü̃xü̃gü ga 
tama Judéugü ixĩgüxü̃maã 
nidexa ga Tupana ja 
Maxẽxẽẽruü̃, rü nhanagürü 
nüxü̃: ‘Pema rü chauxacügü tá 
peixĩgü’, nhanagürü nüxü̃”. 
Rü jema nixĩ ga Tupanaãrü ore ga 
Ochéa ümatüxü̃. 27-28 Rü Judéugüchiga 
rü ta nidexa i Tupanaãrü ore, jerü 
nuxcümaxü̃cü ga norü orearü uruü̃ ga 
Ichaía rü nhanagürü: 
“Rü woo namuxũchichire̱x i 
Judéugü jima naxnücü ja 
taxtüpechinüwa jimacürüü̃, 
notürü noxre tátama nixĩ i 
aixcuma najauxgüxü̃ i maxü̃ i 
taguma gúxü̃. Rü paxa tá 
ínangu ja tórü Cori na 
napocueãxü̃ca̱x i guxü̃ma i 
ngẽma tama noxrü ixĩgüxü̃”, 
nhanagürü ga Ichaía. 29 Rü nümatama 
ga Ichaía, rü nhanagürü ga ü̃pa: 
“Rü ngẽxguma chi nüma ja tórü 
Cori ja guxü̃ i naãneãrü jora rü 
tau chima íjaxügüxẽẽãgu i 
nhuxre i tatanüxü̃gü i Judéugü, 
ROMACÜ̱̃Ã̱X 9 
O Novo Testamento na língua ticuna do Brasil, 2da ed. ©2009, Liga Bíblica
393 
rü chi itajarüxoxochi, 
jexgumarüü̃ ga na ijanaxogüxü̃ 
ga guma ĩãnegü ga Chodoma rü 
Gomora namaã ga guxü̃ma ga 
jema duü̃xü̃gü ga jéma 
jexmagüxü̃”, 
nhanagürü ga Ichaía. 
 
Judéugü rü tama najaxõgüchaü̃ i 
ore i mexü̃ i Cristuchiga 
30 ¿Rü nhuxũ nhagüxü̃ i nhu̱xmax? Rü 
pemaã nüxü̃ chixu rü ngẽma duü̃xü̃gü i 
tama Judéugü ixĩgüxü̃ ga tama 
Tupanaca̱x daugüxü̃ ga noxrix, rü 
ngẽmatama duü̃xü̃gü nixĩ i nhu̱xma 
Tupanape̱xewa imexü̃ jerü najaxõgü. 
31 Notürü jema Judéugü ga nagu 
ĩxchaü̃xü̃ ga jema Muĩséarü mugü na 
Tupanape̱xewa jamexü̃ca̱x, rü ínatüe. 
32 ¿Rü nhuxãcü ínatüe? Dücax, ínatüe 
jerü jema mugüguama naxĩ na 
Tupanape̱xewa jamexü̃ca̱x, rü tama 
Ngechuchuaxü̃́ najaxõgüchaü̃. Rü 
jemaãcü ga Ngechuchu rü jema 
duü̃xü̃güca̱x rü wüxi ga guxchaxü̃ nixĩ. 
33 Rü ngẽmachiga nixĩ i Tupanaãrü ore i 
ümatüxü̃ i nhaxü̃: 
“Chama rü Judéugütanüwa 
chanamu ja Cristu. Rü nüma rü 
ngẽma Judéugüca̱x rü wüxi i 
guxchaxü̃ tá nixĩ erü ngẽxguma 
tama nüxü̃́ jaxõgüãgu rü tá 
inajarütauxe. Notürü ngẽma 
duü̃xü̃gü i nüxü̃́ jaxõgüxü̃, rü 
aixcuma tá namaxẽ”, 
nhanagürü. 
 
10
  
1 Pa Chaueneẽgüx, rü ngẽma 
poraãcü chanaxwa̱xexü̃ rü 
chorü jumuxẽwa Tupanana naxca̱x 
chac̱axü̃, rü ngẽma nixĩ na guxü̃ma i 
chautanüxü̃gü i Judéugü na jaxõgüxü̃ rü 
ngẽmaãcü aixcuma Tupanaãrü na 
jixĩgüxü̃ca̱x. 2 Rü aixcuma pemaã nüxü̃ 
chixu, rü nümagü i Judéugü rü aixcuma 
poraãcü Tupanagu narüxĩnüẽ rü 
nanaxügüchaü̃ i Tupanaãrü ngúchaü̃. 
Notürü ínatüe erü tama Cristuaxü̃́ 
najaxõgüchaü̃ na ngẽmaãcü 
Tupanape̱xewa jamexü̃ca̱x. 3 Rü woo 
Tupana nhama ga naãnewa nanamu ga 
Cristu na gumagagu Tupanape̱xewa 
jamexü̃ca̱x i duü̃xü̃gü, notürü nümagü i 
Judéugü rü tama nüxü̃ nacua̱xgüchaü̃ i 
ngẽma. Rü nügütama nimexẽẽgüchaü̃, 
rü ngẽmaca̱x nagu naxĩãma i ngẽma 
mugü ga Muĩsé ümatüxü̃ rü tama 
Cristuaxü̃́ najaxõgüchaü̃ na nagagu 
Tupanape̱xewa jamexü̃ca̱x. 4 Notürü 
nüma ga Cristu rü najanguxẽẽ ga jema 
mugü rü jemaãcü inajanaxoxẽẽ na tama 
tamaã inacuáxü̃ca̱x i ngẽma mugü. Rü 
jemaãcü nanaxü ga Cristu na guxü̃ma i 
duü̃xü̃gü i nüxü̃́ jaxõgüxü̃ rü aixcuma 
Tupanape̱xewa jamexü̃ca̱x. 5 Rü Muĩsé 
nanaxümatü nachiga na nhuxãcü 
Tupanape̱xewa tamexü̃ ja wüxie ega 
naga taxĩnügu i ngẽma mugü, rü 
nhanagürü: 
“Tupana pexü̃ namu na guxü̃gutáma 
meã pejanguxẽẽxü̃ i guxü̃ma i 
ngẽma mugü erü ngẽxguma 
naga pexĩnüẽgu i guxü̃ma i 
ngẽma mugü rü tá pemaxẽ. 
Notürü ngẽxguma tama naga 
pexĩnüẽgu i wüxitama i ngẽma 
mugü, rü tãũxü̃táma pemaxẽ”, 
nhanagürü. 6 Notürü nhu̱xma rü 
Tupanape̱xewa time ega Cristuaxü̃́ 
jaxõgügu. Rü ngẽmaca̱x taxuü̃ca̱xma i 
cuãẽwa rü nhacurügü: 
ROMACÜ̱̃Ã̱X 9 
,  
10 
O Novo Testamento na língua ticuna do Brasil, 2da ed. ©2009, Liga Bíblica
394 
“¿Texé tá dauxü̃guxü̃ i naãnewa taxũ 
na Cristuca̱x tajac̱axü̃ na nuã naxũxü̃ca̱x 
rü tüxü̃ janangü̃xẽẽxü̃ca̱x na imexü̃ca̱x i 
Tupanape̱xewa?” nhacurügü. 7 Rü 
taxuü̃ca̱xma cuãẽwa nhacurügü: 
“¿Rü texé tá juexü̃tanüwa taxũ na 
ngẽxma Cristuca̱x tajadauxü̃ca̱x na nuã 
tanagaxü̃ca̱x?” nhacurügü. 8 Erü tama 
ngẽmaãcü nixĩ i Cristuca̱x idauxü̃, jerü 
jema ore ga Muĩsé ümatüxü̃ rü 
nhanagürü: 
“Rü marü cuxü̃tawa nangẽxma i 
Tupanaãrü ore. Rü cua̱xwa 
nangẽxma na nüxü̃ cuixuxü̃ca̱x. 
Rü cuãẽwa nangẽxma na nagu 
curüxĩnüxü̃ca̱x”, 
nhanagürü. Rü nhu̱xma Pa 
Chaueneẽgüx, rü pemaã nüxü̃ chixu rü 
ngẽmatama ore nixĩ i guxü̃wama 
duü̃xü̃gümaã nüxü̃ tixuxü̃. Rü ngẽma 
ore nixĩ i pexü̃ nüxü̃ cua̱xẽẽxü̃ na 
nhuxãcü pexü̃́ nangẽxmaxü̃ i maxü̃ ega 
aixcuma pejaxõgügu. 9 Erü ngẽxguma 
cua̱xmaã nüxü̃ cuixuxgu na curü Cori 
jiĩxü̃ ja Ngechuchu, rü ngẽxguma 
cuãẽwa cujaxõxgu na juwa Tupana 
ínadaxẽẽxü̃, rü tá cuxü̃́ nangẽxma i 
maxü̃ i taguma gúxü̃. 10 Erü taãẽwa 
tajaxõgü na ngẽmaãcü Tupanape̱xewa 
imexü̃. Rü taa̱xmaã nüxü̃ tixu na 
Ngechuchu rü tórü Cori jiĩxü̃, rü 
ngẽmaãcü tanajaxu i maxü̃ i taguma 
gúxü̃. 11 Rü Tupanaãrü ore i ümatüxü̃wa 
rü nhanagürü: 
“Rü guxãma ja texé ja 
Ngechuchuaxü̃́ jaxṍxẽ, rü tá 
nüxü̃ tadau na nhuxãcü Cristu 
aixcuma janguxẽẽxü̃ i ngẽma 
tamaã inaxunetaxü̃, rü 
tãũxü̃táma ãũxãchi tüxna naxã”, 
nhanagürü. 12 Rü Tupanape̱xewa rü 
guxü̃ma i duü̃xü̃gü rü nawüxigu. Rü 
woo Judéugü jixĩgu rü e̱xna woo tama 
Judéugü jixĩgu, notürü Tupanape̱xewa 
rü nawüxigu i guxü̃ma i duü̃xü̃gü. Erü 
nüma ja tórü Cori, rü guxããrü Cori nixĩ. 
Rü nüma rü aixcuma tüxü̃ namaxẽxẽẽ ja 
guxãma ja texé ja nüxna c̱axe na tüxü̃ 
namaxẽxẽẽxü̃ca̱x. 13 Erü Tupanaãrü ore i 
ümatüxü̃wa rü nhanagürü: 
“Rü guxãma ja texé ja tórü Corina 
c̱axe na tüxna naxããxü̃ca̱x i 
maxü̃, rü tá tanajaxu i tümaãrü 
maxü̃ i taguma gúxü̃”, 
nhanagürü. 14 ¿Notürü nhuxãcü tá tórü 
Corina naxca̱x tacagü, ega tama nüxü̃́ 
tajaxõgügu? ¿Rü nhuxãcü tá nüxü̃́ 
tajaxõgü, ega taguma nüxü̃ taxĩnüẽgu i 
nachiga? ¿Rü nhuxãcü tá nüxü̃ taxĩnüẽ i 
norü ore, ega taguma texé tümamaã 
nüxü̃ ixuxgu? 15 ¿Rü nhuxãcü tá texé 
nüxü̃ tixu i Cristuchiga ega taxúema 
tüxü̃ nüxü̃ jarüxuxẽẽgu? Rü ngẽmaca̱x 
nixĩ i Tupanaãrü ore i ümatüxü̃ i nhaxü̃: 
“Rü wüxi i taãẽ nixĩ na ínangugüxü̃ 
i Tupanaãrü orearü uruü̃gü na 
duü̃xü̃gümaã nüxü̃ jaxugüxü̃ca̱x 
i Tanatüarü ore i mexü̃ i 
Cristuchiga”, 
nhaxü̃. 16 Notürü tama guxü̃ma i 
duü̃xü̃gü naga naxĩnüẽ i ngẽma ore i 
mexü̃. Rü Ichaía nüxü̃ ixuxü̃rüü̃ nixĩ. 
Jerü ga nüma rü nhanagürü: 
“Pa Corix, noxretama nixĩ i ngẽma 
duü̃xü̃gü i toxü̃́ jaxõgüxü̃ i 
ngẽma ore i nüxü̃ tixuxü̃”, 
nhanagürü. 17 Rü dücax, rü ngẽma na 
Cristuchigaxü̃ naxĩnüẽxü̃wa nixĩ i ne 
naxũxü̃ na jaxõgüãxü̃ i duü̃xü̃gü. Rü 
ngẽma nüxü̃ naxĩnüẽxü̃, rü ore i mexü̃ i 
ROMACÜ̱̃Ã̱X 10 
O Novo Testamento na língua ticuna do Brasil, 2da ed. ©2009, Liga Bíblica
395 
Cristuchiga nixĩ. 18 Notürü i nhu̱xma rü 
pexna chaca, ¿e̱xna pexca̱x rü ngẽma 
Judéugü rü taguma nüxü̃ naxĩnüẽ i 
ngẽma ore i mexü̃ i Cristuchiga? Dücax, 
ngẽmáãcü marü nüxü̃ naxĩnüẽ. Erü 
Tupanaãrü ore i ümatüxü̃wa rü 
nhanagürü: 
“Rü ngẽma Tupanaãrü orearü 
uruü̃gü, rü guxü̃wama i nhama 
i naãnewa rü nüxü̃ nixugüe i 
norü ore. Rü ngextá 
ínangẽxmagüxü̃wa i Judéugü, 
rü ngẽ́ma rü ta nüxü̃ 
nixugügü”, 
nhanagürü i ngẽma ore. 19 Notürü wena 
pexna chaca, ¿rü ngẽma Judéugü rü 
tama e̱xna nüxü̃ nicua̱xãchitanü na 
Cristugagu jiĩxü̃ na Tupana nadexü̃ i 
duü̃xü̃gü i nhu̱xmax? Rü ngẽmáãcü 
nüxü̃ nacua̱xgü. Jerü Tupanaãrü ore ga 
Muĩsé ümatüxü̃wa rü nhanagürü: 
“Dücax, Pa Judéugüx, chama rü tá 
chanamaxẽxẽẽ i ngẽma 
duü̃xü̃gü i tama Judéugü 
ixĩgüxü̃, rü ngẽmaca̱x i pema rü 
tá pixãũxãchigü. Rü ngẽxguma 
chanamaxẽxẽẽgu i ngẽma togü 
i duü̃xü̃gü i tama choxü̃ 
cua̱xgüchiréxü̃, rü pema i 
Judéugü rü tá penuẽ erü nüxü̃ 
charüngü̃xẽẽ i ngẽma togü”, 
nhanagürü. 20 Rü jemawena ga Ichaía, 
rü tama namuü̃ ga jema Judéugümaã 
nüxü̃ na jaxuxü̃ ga jema Tupanaãrü ore 
ga nhaxü̃: 
“Rü ngẽma duü̃xü̃gü i tama 
Judéugü ixĩgüxü̃ i tama 
chauxca̱x daugüxü̃, rü choxü̃ tá 
inajangaugü. Rü chama rü tá 
chaugü chango̱xẽẽ naxca̱x i 
ngẽma duü̃xü̃gü i tama 
chauxca̱x ícagüchiréxü̃”, 
nhaxü̃. 21 Rü Tupana rü Ichaíawa 
Judéugüchiga nidexa rü nhanagürü: 
“Rü guxü̃ i ngunexü̃gu rü nüxna 
chaxuecha i ngẽma duü̃xü̃gü i 
tama chauga ĩnüẽchaü̃xü̃ rü 
chamaã nuẽxü̃. Notürü tama 
choxü̃́ inarüxĩnüẽchaü̃”, 
nhanagürü. 
 
Nangẽxma i nhuxre i Judéugü i 
Tupana idexechixü̃ na aixcuma 
noxrü jixĩgüxü̃ca̱x 
 
11
  
1 Nhu̱xma pexna chaca rü, 
¿pexca̱x e̱xna ja Tupana rü marü 
nüxü̃ naxo i norü duü̃xü̃gü i Judéugü? 
Tama nixĩ i nüxü̃ naxoxü̃. Erü chama i 
Pauru rü Judéu chixĩ. Rü Abrã́ũtanüxü̃ 
chixĩ, rü Abrã́ũtaa ja Bejamítanüxü̃ chixĩ. 
2 Rü nuxcümamatama Tupana 
Judéugümaã inaxuneta na norü duü̃xü̃gü 
jixĩgüxü̃ca̱x, rü nhu̱xma rü tama 
Judéugüxü̃ naxo. ¿Tama e̱xna nüxü̃ 
pecua̱x na nhuxũ nhaxü̃ ga Tupanaãrü 
orearü uruü̃ ga Ería? Rü Tupanaãrü 
orewa nüxü̃ tadaugü rü Ería rü 
Tupanape̱xewa poraãcü jema Judéugüxü̃ 
ínaxuaxü̃. 3 Rü nhanagürü ga Ería: 
“Pa Corix, ngẽma Judéugü rü marü 
nanadai i curü orearü uruü̃gü. 
Rü nagu napogüe i ngẽma 
nachicagü i ngextá duü̃xü̃gü 
cuxü̃ íicua̱xüü̃güxü̃wa. Rü 
chaxicatama íchajaxüãchi. Rü 
choxü̃ rü ta nima̱xgüchaü̃”, 
nhanagürü ga Ería. 4 Notürü Tupana 
nanangãxü̃, rü nhanagürü: 
“Dücax, chama rü marü choxü̃́ 
nangẽxma i 7000 i jatügü i 
ROMACÜ̱̃Ã̱X 10 
,  
11 
O Novo Testamento na língua ticuna do Brasil, 2da ed. ©2009, Liga Bíblica
396 
chaugüca̱x chidexechixü̃. Rü 
nümagü rü taguma nüxü̃ 
nicua̱xüü̃gü i ngẽma 
tupananetachicüna̱xã i Baáu”, 
nhanagürü. 5 Rü ngẽxgumarüü̃ ta nixĩ i 
nhu̱xmax. Rü woo muxü̃ma i Judéugü 
tama najaxõgü, notürü nangẽxma i 
nhuxre i Tupana namaã mecümaxü̃gagu 
jadexechixü̃. 6 Rü nhu̱xma na Tupana 
namaã mecümaxü̃gagu jadexechixü̃ i 
ngẽma duü̃xü̃gü, rü ngẽmaca̱x 
taxucürüwama texé nüxü̃ tixu na ṯacü 
rü puracü i mexü̃ca̱x na jadexechiãxü̃. 
Erü ngẽxguma chi ngẽma duü̃xü̃güarü 
puracü i mexü̃ca̱x jadexechiãgu, rü 
taxuü̃ca̱x chima tü̱xcüü̃ Tupana namaã 
namecüma. 7 ¿Rü nhuxãcü jiĩxü̃ i 
nhu̱xmax? Rü ngẽma rümumaẽxü̃ i 
Judéugü rü tama nüxü̃ inajangaugü i 
ngẽma maxü̃ i naxca̱x nadaugüxü̃. 
Notürü ngẽma noxretama i Judéugü i 
Tupana idexechixü̃, rü ngẽmáãcü nüxü̃ 
inajangaugü i ngẽma maxü̃. Rü guxü̃ma 
i ngẽma togü i Judéugü rü Tupana nüxü̃́ 
nanaguxchaxẽẽ. 8 Rü ngẽmachiga nixĩ i 
Tupanaãrü ore i ümatüxü̃ i nhaxü̃: 
“Tupanatama ngẽma duü̃xü̃güaxü̃́ 
nanaguxchaxẽẽ. Rü ngẽmaca̱x 
woo nüxü̃ nadaugügu i ngẽma 
ore i aixcuma ixĩxü̃, rü tama 
nüxü̃ nacua̱xgüéga. Rü woo 
nüxü̃ naxĩnüẽgu i ngẽma ore, rü 
tama najaxõgü. Rü nhu̱xma rü 
ta ngẽmaãcü nixĩ”, 
nhanagürü. 9 Rü Dawí rü ta rü 
nhanagürü: 
“Rü ngẽma duü̃xü̃gü rü norü 
petaca̱x naxügüxü̃ i õnagügagu 
rü norü muxü̃ma i 
ngẽmaxü̃gügagu rü chixexü̃gu 
tá naji rü ngẽmaca̱x tá napocue. 
10 Rü naãẽwa rü tãũxü̃táma 
nüxü̃ nacua̱xgü, rü guxchaxü̃gü 
tá nüxü̃́ nangẽxma. Rü nhama 
wüxi i duü̃xü̃ i ṯacü i jaxü̃ 
ípaxixü̃rüü̃ tá nixĩgü namaã i 
norü guxchaxü̃gü”, 
nhanagürü. 
 
Tupana nanamaxẽxẽẽ i ngẽma togü 
i tama Judéugü ixĩgüxü̃ 
11 Rü pexna chaca, rü nhu̱xma na 
Cristuxü̃ naxoexü̃ i ngẽma Judéugü, ¿rü 
pexca̱x e̱xna rü ngẽmaca̱x ja Tupana rü 
tá nüxü̃ naxoxochixü̃? Tama nüxü̃ naxo. 
Notürü nhu̱xma na tama Cristuaxü̃́ 
jaxõgüãxü̃ i ngẽma Judéugü, rü 
ngẽmaca̱x ja Tupana rü nüxü̃ 
narüngü̃xẽẽ rü nanamaxẽxẽẽ i ngẽma 
togü i tama Judéugü ixĩgüxü̃. Rü 
ngẽmaãcü nanaxü ja Tupana na 
jaxãũxãchiexü̃ca̱x i ngẽma Judéugü, rü 
Cristuaxü̃́ na jaxõgüãxü̃ca̱x. 12 Rü jema 
na ínatüexü̃ ga jema Judéugü, rü 
jemagagu muxü̃ma ga togü ga duü̃xü̃gü 
nanajauxgü ga Tupanaãrü ngü̃xẽẽ i 
taxü̃. Rü jema na noxretama ga Judéugü 
najaxõgüxü̃, rü jemagagu Tupana 
nanamaxẽxẽẽ ga jema tama Judéugü 
ixĩgüxü̃. Notürü ngẽxguma tá 
Tupanaca̱x nawoegu̱xgu i guxü̃ma i 
Judéugü, rü Tupana rü tá jexeraãcü 
nüxü̃ narüngü̃xẽẽ i guxü̃ma i ngẽma 
duü̃xü̃gü i tama Judéugü ixĩgüxü̃. 
13-14 Rü nhu̱xma Pa Duü̃xü̃gü i Tama 
Judéugü Ixĩgüxü̃x, rü choxü̃́ nangẽxma i 
wüxi i ore i pemaã nüxü̃ chixuxchaü̃xü̃. 
Rü dücax, petanüwa nixĩ i choxü̃ 
namuxü̃ ja Tupana na pemaã nüxü̃ 
chixuxü̃ca̱x i norü ore. Rü nhu̱xma rü 
ROMACÜ̱̃Ã̱X 11 
O Novo Testamento na língua ticuna do Brasil, 2da ed. ©2009, Liga Bíblica
397 
aixcuma meã chajanguxẽẽ i ngẽma 
puracü, erü chanaxwa̱xe na pexü̃ 
nadaugüxü̃ i ngẽma chautanüxü̃ i 
Judéugü na nhuxãcü Tupana pexü̃ na 
rüngü̃xẽẽxü̃. Rü ngẽmaãcü tá 
nixãũxãchie i nhuxre i nümagü, rü tá 
Cristuaxü̃́ najaxõgü, rü ngẽmaãcü tá 
nanajauxgü i maxü̃ i taguma gúxü̃. 
15 Nüxü̃ tacua̱x rü ngẽma Judéugü rü 
tama Cristuaxü̃́ najaxõgüchaü̃ i 
nhu̱xmax. Rü ngẽmaca̱x ja Tupana rü 
nanade i ngẽma togü i duü̃xü̃gü i tama 
Judéugü ixĩgüxü̃. Notürü nhu̱xma na 
ngẽmaãcü jiĩxü̃, ¿rü nhuxãcü tá nixĩ i 
ngẽxguma Cristuaxü̃́ jaxõgüãgu i ngẽma 
Judéugü, rü wena Tupana nadexgu? Rü 
wüxi i mexẽchixü̃ tá nixĩ naxca̱x i 
ngẽma Judéugü. Erü nhama wüxi i 
duü̃xü̃ i juxü̃ rü wenaxãrü maxü̃xü̃rüü̃ tá 
nixĩgü. 16 Rü Tupana rü wena tá nanade 
i ngẽma Judéugü i ngẽxguma 
jaxõgüãgu. Rü ngẽmaãcü tá nixĩ, jerü 
nuxcümaxü̃cü ga nanatü ga Abrã́ũ rü 
Tupanaãrü duü̃xü̃ nixĩ. Rü ngẽmaca̱x i 
nataagü i Judéugü rü Tupanaãrü 
duü̃xü̃gü ta nixĩgü. Rü nhama wüxi i 
põũ i Tupanana ixãxü̃rüü̃ tá nixĩ. Erü 
ngẽxguma ngẽma põũwa íraxü̃ 
Tupanaãrü jixĩgu, rü ngẽmawa nüxü̃ 
tacua̱x na guxü̃ma i ngẽma põũ rü 
noxrü na jiĩxü̃. Rü ngẽma wüxi i nanetü 
i Tupanana ixãxü̃rüü̃ tá nixĩ. Rü 
ngẽxguma ngẽma nanetüchuma̱xã rü 
Tupanaãrü jixĩgu, rü ngẽmawa nüxü̃ 
tacua̱x na guxü̃ma i ngẽma nanetü rü 
noxrü na jiĩxü̃. Rü ngẽmaãcü tá nixĩ i 
ngẽma Judéugümaã nangupetüxü̃, erü 
wüxi i ngunexü̃gu rü guxü̃ma i nümagü 
rü Tupanaca̱x tá nawoegu. 17 Tupana 
nüxü̃ naxo ga jema Judéugü ga tama 
jaxõgüchaü̃xü̃. Rü nhama wüxi i 
orichacüü i idaexü̃rüü̃ nixĩ ga jema 
Judéugüxü̃ naxoxü̃. Notürü nachicüü 
Tupana pexü̃ nade woo tama Judéugü 
na peixĩgüxü̃. Rü wüxi i naĩxnecücü̱̃ã̱x i 
orichacüü rü ori i toxü̃wa 
jarünhaxcuchixü̃rüü̃ peixĩgü. Rü 
nhu̱xma i pema rü ta pexü̃́ nangẽxma i 
pechica i natanüwa i ngẽma duü̃xü̃gü i 
Tupanaãrü ixĩgüxü̃. Rü Tupana rü pexü̃ 
narüngü̃xẽẽ rü pexü̃ rü ta namaxẽxẽẽ. 
18 Notürü pema i tama Judéugü na 
peixĩgüxü̃, rü tama name i pegü 
peicua̱xüü̃ rü nüxü̃ peixu na ngẽma 
Judéugüarü jexera peixĩgüxü̃. Rü 
ngẽxguma chi ngẽmaãcü pegü 
peicua̱xüü̃güchaü̃gu, rü name nixĩ i 
nüxna pecua̱xãchie na tama petanüwa 
ne naxũxü̃ ga Cristu ja pexü̃ maxẽxẽẽcü, 
notürü Judéugütanüwa nixĩ ga ne 
naxũxü̃. Rü ngẽma Judéugügagu nixĩ i 
Tupana pexü̃ dexü̃ rü pexü̃ 
namaxẽxẽẽxü̃ i nhu̱xmax. 19 Notürü 
bexmana tá nhaperügügü: 
“Tupana rü marü nüxü̃ naxo ga jema 
Judéugü rü jemaca̱x nachicüü tüxü̃ 
nade”, nhaperügügü tá. 20 Ngẽmáãcü 
aixcuma nixĩ ga Tupana nüxü̃ oxü̃ ga 
jema Judéugü jerü tama najaxõgü. Rü 
ngẽma na pejaxõgüxü̃ca̱xicatama nixĩ i 
nachicüü Tupana pexü̃ dexü̃ i nhu̱xmax. 
Rü ngẽmaca̱x tama name i pegü 
peicua̱xüü̃gü. ¡Notürü pexuãẽgü na 
tama jema Judéugüxü̃ üpetüxü̃rüü̃ pexü̃ 
üpetüxü̃ca̱x! 21 Jerü jema Judéugü ga 
noxri Tupanaãrü ixĩgüxü̃, rü Tupana 
nüxü̃ naxo jerü tama najaxõgü. Rü 
jexguma jemaãcü Tupana nüxü̃ oxgu ga 
jema duü̃xü̃gü rü pexü̃ rü tá ta naxo ega 
tãũxü̃táma pejaxõgüechagu. 22 Dücax, na 
ROMACÜ̱̃Ã̱X 11 
O Novo Testamento na língua ticuna do Brasil, 2da ed. ©2009, Liga Bíblica
398 
nhuxãcü namecümaxü̃ ja Tupana. 
Notürü tüxü̃ napocu ta ega tama 
aixcuma jaxõgügu. Rü nanapocue ga 
jema duü̃xü̃gü ga chixexü̃gu j̱ixü̃, 
notürü pemaã rü namecüma. Notürü 
penaxwa̱xe i guxü̃guma nüma 
nanaxwa̱xexü̃ãcüma pemaxẽ rü 
pejaxõgü na guxü̃guma pemaã 
namecümaẽchaxü̃ca̱x. Erü ngẽxguma 
tama nüma nanaxwa̱xexü̃ãcüma 
pemaxẽgu rü tama pejaxõgüechagu, rü 
tãũxü̃táma pemaã namecüma. Rü pexü̃ 
rü tá ta naxo, rü tá pexü̃ ínawogü. 
23 Notürü ngẽxguma jaxõgüãgu i ngẽma 
Judéugü i nhu̱xma maxẽxü̃, rü woo 
Tupana na nüxü̃ oxü̃ ga noxrix, notürü 
wena táxarü nanade erü nüxü̃́ 
nangẽxma i pora na wenaxãrü 
nadeãxü̃ca̱x ega aixcuma jaxõgüãgu. 
24 Rü pema na tama Judéugü na 
peixĩgüxü̃, rü tama Tupanaãrü duü̃xü̃gü 
peixĩgü ga noxrix. Notürü Tupana pexü̃ 
nade na noxrü peixĩgüxü̃ca̱x. Rü 
nhu̱xma na jemaãcü Tupana pexü̃ dexü̃, 
rü ngẽxguma jaxõgüãgu i ngẽma 
Judéugü, rü Tupana rü pexü̃ nadexü̃ãrü 
jexera tá nüxü̃́ natauxcha na nadeãxü̃ i 
ngẽma Judéugü, jerü woetama norü 
duü̃xü̃güchire̱x nixĩgü ga noxrix. 
 
Wüxi i ngunexü̃ rü guxü̃ma i 
Judéugü tá nanajauxgü i maxü̃ i 
taguma gúxü̃ 
25 Pa Chaueneẽgü i Jaxõgüxü̃x, 
nangẽxma i wüxi i ore ga noxri tama 
duü̃xü̃güxü̃ nüxü̃ nacua̱xẽẽxü̃ ga 
Tupana. Notürü chanaxwa̱xe i nüxü̃ 
pecua̱x i ngẽma ore na tama nagu 
perüxĩnüẽxü̃ca̱x na duü̃xü̃gü i nüxü̃ 
cua̱xü̃chixü̃ peixĩgüxü̃, rü pexicatama 
Tupana pexü̃ dexü̃. Rü dücax, 
noxretama nixĩ i ngẽma Judéugü i 
aixcuma jaxõgüxü̃. Rü ngẽmaãcü tá nixĩ 
nhu̱xmatáta jaxõgüã i guxü̃ma i ngẽma 
togü i duü̃xü̃gü i Tupana idexechixü̃. 
26 Notürü ngẽmawena rü guxü̃táma i 
Judéugü rü tá ta najaxõgü, rü tá 
nanajauxgü i maxü̃ i taguma gúxü̃. Erü 
Tupanaãrü ore i ümatüxü̃wa rü 
nhanagürü: 
“Jima Cristu ja ínanguxü̃xẽẽcü, rü 
Judéugütanüwatama ne naxũ. Rü 
nüma rü tá Judéugüxü̃ 
chixexü̃wa ínanguxü̃xẽẽ. 27 Rü 
aixcuma norü pecaduwa tá 
íchananguxü̃xẽẽ i ngẽma 
Judéugü. Rü ngẽxguma tá nixĩ na 
aixcuma chajanguxẽẽxü̃ i ngẽma 
chorü uneta ga ü̃paxü̃chima 
Abrã́ũmaã nüxü̃ chixuxü̃”, 
nhanagürü ga Tupana. 28 Notürü i 
nhu̱xma ja Tupana rü Judéugüxü̃ nadau 
na norü uwanügü jiĩxü̃ erü tama 
najaxõgü i ngẽma ore i mexü̃. Notürü 
ngẽmaãcü naxüpetü na pexü̃́ 
natauxchaxü̃ca̱x na pejaxõgüxü̃ i pema i 
tama Judéugü na peixĩgüxü̃. Notürü 
nüma ja Tupana rü nhu̱xma rü ta ngẽma 
Judéugüxü̃ nangechaü̃ jerü 
nuxcümaxü̃güxü̃ ga norü o̱xigümaã 
inaxuneta na nüxü̃ tá nangü̃xẽẽxü̃. 29 Rü 
ngẽxguma Tupana rü ṯacü i mexü̃maã 
inaxunetagu, rü aixcuma najanguxẽẽ i 
ngẽma, rü taguma nüxü̃ inajarüngüma. 
Rü ngẽxgumarüü̃ ta i ngẽxguma texéca̱x 
nacaxgu, rü taguma nüxü̃ inajarüngüma i 
ngẽma. 30 Rü pema na tama Judéugü 
peixĩgüxü̃, rü ü̃pa rü tama Tupanaga 
pexĩnüẽ. Notürü nhu̱xma na tama naga 
naxĩnüẽxü̃ i Judéugü, rü ngẽmaca̱x 
ROMACÜ̱̃Ã̱X 11 
O Novo Testamento na língua ticuna do Brasil, 2da ed. ©2009, Liga Bíblica
399 
Tupanaãxü̃́ pengechaü̃tümüü̃gü erü 
pejaxõgü i pemax. 31 Rü ngẽma pexü̃ 
ngupetüxü̃rüü̃ nixĩ i ngẽma Judéugüxü̃ 
nangupetüxü̃. Nümagü rü tama Tupanaga 
naxĩnüẽ i nhu̱xmax, notürü ngẽmaãcü 
nüxü̃ nangupetü na Tupanaãxü̃́ 
pengechaü̃tümüü̃güxü̃ca̱x, rü nümagü rü 
ta Tupanaãxü̃́ nangechaü̃tümüü̃güxü̃ca̱x i 
nhu̱xmax. 32 Jerü nüma ga Tupana rü 
guxü̃ma ga duü̃xü̃gümaã nanaxuegu na 
chixexü̃wa nangẽxmagüxü̃ nagagu ga 
norü pecadugü. Notürü jemaãcü namaã 
nanaxuegu ga Tupana na nüxü̃́ 
nangechaü̃tümüü̃güxü̃ca̱x i guxü̃ma i 
duü̃xü̃gü. 33 Rü namexẽchi ja tórü Tupana, 
rü poraãcüxü̃chima tüxü̃ narüngü̃xẽẽ. Rü 
nüma rü nüxü̃ nacua̱xüchi erü guxü̃xü̃ma 
nacua̱x. Rü jixema rü taxucürüwama 
nüxü̃ tacua̱x i tü̱xcüü̃ jiĩxü̃ i tüxü̃ 
jadexechixü̃, rü taxucürüwama nüxü̃ 
tacua̱x i guxü̃ma i ngẽma naxüxü̃ i 
nümax. 34 ¿Erü texé i tatanüwa nüxü̃ 
tacua̱x i guxü̃ma i ngẽma tórü Cori nagu 
rüxĩnüxü̃? ¿Rü texé nüxü̃ tacua̱x na tórü 
Corixü̃ taxucu̱xẽxü̃? 35 ¿Rü texé tüxira 
ṯacü rü ãmare tórü Corina taxã, na 
jixcama nüxĩ ṯacümaã tüxü̃́ 
nataeguxẽẽãxü̃ca̱x? 36 Erü guxü̃ma i ṯacü 
ingẽxmaxü̃ rü Tupanaxü̃tawa ne naxĩ. Rü 
nüma nixĩ ga naxüãxü̃ ga guxü̃ma na 
noxrü jiĩxü̃ca̱x. Rü name nixĩ i guxü̃guma 
nüxü̃ ticua̱xüü̃gü rü tanataxẽẽ. Rü 
ngẽmaãcü jiĩxü̃. 
 
Pexü̃ chaca̱a̱xü̃ na pegütama 
Tupanana pexãgüxü̃ na wüxi i 
ãmare i maxü̃xü̃ na peixĩgüxü̃ca̱x 
 
12
  
1 Rü dücax, Pa Chaueneẽgüx, 
nhuxãcü Tupana 
poraãcüxü̃chima tamaã namecüma. Rü 
ngẽmaca̱x pexü̃ chaca̱a̱xü̃ na pegütama 
Tupanana pexãgüxü̃ na wüxi i ãmare i 
maxü̃xü̃ na peixĩgüxü̃ca̱x. Rü ngẽma 
ãmare nixĩ i aixcuma nape̱xewa üünexü̃ 
rü namaã nataãẽxü̃. Rü ngẽmaãcü nixĩ 
ja Tupana i nanaxwa̱xexü̃ na nüxü̃ 
peicua̱xüü̃güxü̃. 2 Rü tama name i 
nhama i naãnecü̱̃ã̱x i duü̃xü̃gücümagu 
pexĩ. Notürü name nixĩ i Tupanana pegü 
pexãgü na nüma pexü̃ naxüchicüüxü̃ca̱x 
rü ngexwacaxü̃xü̃ i peãẽ pexü̃́ 
ngẽxmaxü̃ca̱x rü ngẽmaãcü 
naxca̱xicatama pemaxẽxü̃ca̱x. Rü 
ngẽmaãcü tá nüxü̃ pecua̱x i ṯacü nixĩ i 
Tupana pexü̃́ naxwa̱xexü̃ na penaxüxü̃, 
rü ṯacü nixĩ i aixcuma mexü̃ i nape̱xewa, 
rü ṯacü nixĩ i namaã nataãẽxü̃. 3 Rü 
Tupana ja chamaã mecümacü, rü choxü̃ 
namu na pemaã nüxü̃ chixuxü̃ca̱x i 
guxãma i pema na tama namexü̃ na texé 
i petanüwa tügü írütaxü̃ rü tügügu 
tarüxĩnüxü̃ na togüarü jexera tiĩxü̃. 
Notürü name nixĩ na wüxichigü meã 
tügü ngugüarü maxü̃ã́xü̃ rü tügügu 
rüxĩnüxü̃ na nhuxãcü Tupana tüxna 
naxãxü̃ i tümaãrü cua̱x wüxigu namaã i 
tümaãrü õ. 4 Rü dücax, rü taxünewa 
nangẽxma i taeru rü tachacüügü rü 
taparagü rü muxü̃ma i to i taxüneãrü 
ngẽmaxü̃gü. Rü wüxichigü i ngẽma 
taxüneãrü ngẽmaxü̃gü rü nüxü̃́ 
nangẽxma i noxrütama puracü. 5 Rü 
ngẽxgumarüü̃ ta i jixema na jaxõgüxü̃, 
rü woo na imuxü̃ notürü wüxitama i 
duü̃xü̃gü tixĩgü, erü Cristuarü duü̃xü̃gü 
tixĩgü. Rü ngẽmaca̱x i guxãma i jixema 
rü jigümücügü tixĩgü, erü woetama 
wüxitama i duü̃xü̃gü tixĩgü. 6 Rü 
wüxichigü i jixema, rü Tupana tüxna 
nanaxã i tórü cua̱x i nüma nanaxwa̱xexü̃ 
ROMACÜ̱̃Ã̱X 11 
,  
12 
O Novo Testamento na língua ticuna do Brasil, 2da ed. ©2009, Liga Bíblica
400 
na tüxü̃́ nangẽxmaxü̃. Rü tanaxwa̱xe i 
meãma nagu taxĩ i ngẽma cua̱x i 
Tupana tüxna ãxü̃. Rü ngẽxguma tüxna 
naxããgu i tórü cua̱x na norü orearü 
uruü̃ ixĩgüxü̃ca̱x, rü name nixĩ i ngẽma 
õ i tüxü̃́ ngẽxmaxü̃maã tanaxü i ngẽma 
puracü. 7 Rü ngẽxguma tüxna naxããgu i 
tórü cua̱x na togüxü̃ rüngü̃xẽẽgüxü̃ca̱x, 
rü name nixĩ i meãma tanaxü i ngẽma. 
Rü ngẽxguma texéna naxããgu i tümaãrü 
cua̱x na togüxü̃ tangúexẽẽxü̃ca̱x, rü 
name nixĩ i meãma tanaxü i ngẽma. 8 Rü 
jíxema nüxü̃ cuáxe na Tupanaãrü 
oremaã togüxü̃ tataãẽxẽẽxü̃, rü name 
nixĩ i meãma tanaxü i ngẽma. Rü jíxema 
nüxü̃ cuáxe na togümaã taṉg̱auxü̃ i 
tümaãrü ngẽmaxü̃, rü name nixĩ i 
tümaãrü ngúchaü̃maã tanaxü i ngẽma. 
Rü jíxema ãẽ̱xgacü ixĩxẽ rü name nixĩ i 
meãma tajanguxẽẽ i ngẽma puracü. Rü 
jíxema nüxü̃ cuáxe na togü tüxü̃́ 
ngechaü̃tümüü̃güxü̃, rü name nixĩ i 
taãẽãcüma tanaxü i ngẽma. 
 
Nhuxãcü nanaxwa̱xe na namaxẽxü̃ i 
duü̃xü̃gü i Cristuaxü̃́ jaxõgüxü̃ 
9 Rü name nixĩ i aixcuma meãma pegü 
pengechaü̃gü i wüxichigü. ¡Rü nüxü̃ 
pexo i guxü̃ma i ṯacü i chixexü̃ ixĩxü̃! 
¡Rü nagu pexĩ i ngẽma aixcuma mexü̃ 
ixĩxü̃! 10 Rü name nixĩ i wüxichigü pegü 
pengechaü̃gü, ngẽma pegüeneẽxü̃chixü̃ 
pengechaü̃xü̃rüü̃. Rü name nixĩ i naxca̱x 
pedaugü na nhuxãcü peeneẽgüxü̃ 
petaxẽẽxü̃ rü nhuxãcü pegü 
perüngü̃xẽẽxü̃. 11 Rü tama name i cuxo 
ega ṯacü rü puracü cuxü̃ namu̱xgu ja 
tórü Cori. Notürü name nixĩ i curü 
ngúchaü̃maã cunaxü i norü puracü. 
12 Rü name nixĩ i petaãẽgü erü 
ípenaṉg̱uxẽẽ na Tupanaxü̃tawa 
pengugüxü̃. Rü ngẽxguma ṯacü rü ngúxü̃ 
pexü̃ ngupetügu, rü name nixĩ i jaxna 
namaã pexĩnüẽ. ¡Rü tama name i nüxü̃ 
perüchaue na pejumuxẽgüxü̃! 13 Rü 
ngẽxguma nüxü̃ peda̱xgu na ṯacü nüxü̃́ 
taxuxü̃ i ngẽma togü i jaxõgüxü̃, rü 
name nixĩ i nüxü̃ perüngü̃xẽẽ. ¡Rü meã 
penajaxu i ngẽma duü̃xü̃gü i pexü̃tagu 
naxĩãnexü̃! 14 Rü ngẽxguma chi texé 
chixri pemaã üpetügu, rü name nixĩ i 
tümaca̱x pejumuxẽgü na meã tüxü̃ 
naxüpetüxü̃ca̱x. Rü ngẽmaãcü name nixĩ 
i Tupanana tümaca̱x peca na tüxü̃ 
nangü̃xẽẽxü̃ca̱x rü tama tüxü̃ 
napocuxü̃ca̱x. 15 ¡Rü wüxigu tümamaã 
petaãẽgü ja jíxema taãẽgüxe! ¡Rü 
wüxigu tümamaã pexauxe ja jíxema 
ngechaü̃güxe rü auxexe! 16 ¡Rü meã 
pegümaã pemaxẽ i wüxichigü! ¡Rü tama 
pegü peicua̱xüü̃gü, notürü name nixĩ i 
pegü íperüxíragü! ¡Rü tama pegügu 
perüxĩnüẽ na togüarü jexera nüxü̃ 
cua̱xü̃chigüxü̃ na peixĩgüxü̃! 17 Rü 
ngẽxguma texé chixexü̃ pemaã ü̱xgux, 
¡rü tãũxü̃táma chixexü̃maã pexütanü! 
Notürü name nixĩ i naxca̱x pedau na 
mexü̃ pexüxü̃ i guxü̃ i duü̃xü̃güpe̱xewa. 
18 ¡Rü naxca̱x pedau na guxü̃ma i 
duü̃xü̃gümaã meã pemaxẽxü̃ rü namaã 
na iperüngüxmüxü̃ca̱x i guxü̃guma! 19 Pa 
Chaueneẽgü ja Pexü̃ Changechaü̃güxe, 
tama name i pegütama pexütanü ega 
texé ṯacü rü chixexü̃ pemaã ü̱xgu. 
Notürü name nixĩ i Tupaname̱xẽgu 
penaxü i ngẽma na nüma napocuãxü̃ca̱x. 
Erü Tupanaãrü ore i ümatüxü̃wa rü 
nhanagürü: 
“Rü cha̱xme̱xwa nangẽxma na 
duü̃xü̃güxü̃ chapocuxü̃ i norü 
ROMACÜ̱̃Ã̱X 12 
O Novo Testamento na língua ticuna do Brasil, 2da ed. ©2009, Liga Bíblica
401 
chixexü̃ca̱x. Rü chama tá nüxü̃́ 
chanaxütanü i ngẽma duü̃xü̃ i 
chixexü̃ üxü̃”, 
nhanagürü ja tórü Cori. 20 Rü ngẽxguma 
ṯacü rü chixexü̃ cumaã naxü̱xgu i togü, 
rü tama name i chixexü̃maã 
cunataeguxẽẽ. Notürü name nixĩ i nagu 
cuixũ i Tupanaãrü ore i nhaxü̃, 
“Rü ngẽxguma curü uwanü taija̱xgu, 
¡rü nachibüxẽẽ! Rü ngẽxguma 
jaṯawaxgu, ¡rü naxaxexẽẽ! Erü 
ngẽxguma ngẽmaãcü 
cunaxü̱xgu, rü poraãcü tá 
cunaxãnexẽẽ”, 
nhaxü̃. 21 Rü ngẽxguma togü chixexü̃ 
cumaã ü̱xgux, rü name nixĩ i cuxuãẽ na 
tama chixexü̃gu cunguxü̃ca̱x. Rü name 
nixĩ na mexü̃ cuxüxü̃ namaã i ngẽma 
duü̃xü̃. Rü ngẽmaãcü tá icujanaxoxẽẽ i 
ngẽma chixexü̃ i cumaã naxüxchaü̃xü̃. 
 
13
  
1 Rü name nixĩ i guxü̃ma i 
duü̃xü̃gü rü meã nórü 
ãẽ̱xgacüga naxĩnüẽ. Erü Tupana nixĩ i 
jangucuchixẽẽcü i guxü̃ma i ãẽ̱xgacügü. 
Erü nataxuma i ãẽ̱xgacü i tama Tupana 
ingucuchixẽẽxü̃. 2 Rü ngẽmaca̱x, texé ja 
tama tümaãrü ãẽ̱xgacüga ĩnüchaü̃xẽ, rü 
Tupanaga nixĩ i tama taxĩnüxü̃. Rü 
jíxema tama naga ĩnüẽchaü̃xẽ, rü tá 
tapocue. 3 Erü ngẽma ãẽ̱xgacügü rü 
tama ngẽma mexü̃ ügüxü̃ãrü pocuruü̃ 
nixĩ, notürü ngẽma chixexü̃ ügüxü̃ãrü 
pocuruü̃ nixĩ. Rü ngẽxguma 
cunaxwa̱xegu na tama nüxü̃ cumuü̃xü̃ i 
wüxi i ãẽ̱xgacü, rü name nixĩ i meã 
cumaxü̃. Rü nüma i ãẽ̱xgacü rü tá 
cumaã nataãẽ. 4 Erü nüma i ãẽ̱xgacü rü 
Tupanaãrü ngü̃xẽẽruü̃ nixĩ rü ngẽmaca̱x 
nanamu na cuxü̃ nangü̃xẽẽxü̃ca̱x. 
Notürü ngẽxguma chixri cumaxü̃gu, rü 
ngẽxguma tá waxi nixĩ i nüxü̃ cumuü̃xü̃. 
Erü nüma i ãẽ̱xgacü rü tama notüca̱xma 
nixĩ na nüxü̃́ nangẽxmaxü̃ i pora na 
cuxü̃ napocuxü̃. Erü woetama Tupana 
nanamu na napocuãxü̃ca̱x i ngẽma 
duü̃xü̃ i chixri maxü̃xü̃. 5 Rü ngẽmaca̱x 
name nixĩ i naga cuxĩnü i curü 
ãẽ̱xgacügü. Rü tama ngẽma pocuxü̃ na 
cumuü̃xü̃ca̱xicatama nixĩ i namexü̃ na 
naga cuxĩnüxü̃, notürü name nixĩ i naga 
cuxĩnü erü marü nüxü̃ cucua̱x na 
namexü̃ i ngẽma. 6 Rü ngẽmaca̱x name 
nixĩ i meã nüxü̃́ penaxütanü i ngẽma 
dĩẽru i perü ãẽ̱xgacügüca̱x ixĩxü̃ i ngẽma 
nümagü nagu naxunetaxü̃ẽ̱xpü̱x na 
nüxü̃́ penaxütanüxü̃ca̱x. Erü ngẽma 
ãẽ̱xgacügü rü Tupanaãxü̃́ nixĩ i 
napuracüexü̃ i ngẽxguma naxüãgu i 
ngẽma puracü na pemaã inacuáxü̃. 7 Rü 
wüxichigü i ngẽma ãẽ̱xgacügü, rü name 
nixĩ i nüxna penaxã i ngẽma nüxna üxü̃. 
¡Rü nüxü̃́ penaxütanü i ngẽma dĩẽru i 
perü ãẽ̱xgacügü nagu unetaxü̃ẽ̱xpü̱x na 
nüxü̃́ penaxütanüxü̃! ¡Rü penaxü̱x i 
ngẽma ĩãneãrü puracü i perü ãẽ̱xgacügü 
pexü̃ muxü̃ na penaxüxü̃ca̱x! ¡Rü nüxü̃ 
pengechaü̃gü rü naga pexĩnüẽ i ngẽma 
perü ãẽ̱xgacügü! Erü ngẽmaãcü nixĩ i 
namexü̃ na penaxüxü̃. 8 Rü tama name i 
texéaxü̃́ ṯacü pengetanü. Notürü 
nangẽxma i wüxitama i ngetanü i 
taguma tüxü̃́ ingutanüxü̃. Rü ngẽma nixĩ 
na jigü ingechaü̃güxü̃. Rü ngẽmaca̱x ja 
jíxema aixcuma tümamücüxü̃ 
ngechaü̃xẽ rü marü tajanguxẽẽ i 
guxü̃ma i ngẽma Tupana tüxü̃ muxü̃. 
9 Rü nhanagürü i Tupanaãrü mugü: 
“¡Rü tãũxü̃táma naĩ i ngemaã icupe! 
¡Rü tãũxü̃táma cumáẽta! ¡Rü 
tãũxü̃táma cungĩ̱x! ¡Rü 
ROMACÜ̱̃Ã̱X 12 
,  
13 
O Novo Testamento na língua ticuna do Brasil, 2da ed. ©2009, Liga Bíblica
402 
tãũxü̃táma ṯoguã̱xãrü ngẽmaxü̃ 
cuxü̃́ nangúchaü̃!” 
nhanagürü. Notürü ngẽma mugü rü 
guxü̃ma i togü i Tupanaãrü mugümaã rü 
wüxigu nanu nagu i norü ore i nhaxü̃: 
“¡Rü nüxü̃ nangechaü̃ i cumücü na 
cugütama cungechaü̃xü̃rüü̃!” 
nhaxü̃. 10 Rü jíxema tümamücüxü̃ 
ngechaü̃xẽ, rü taxuü̃ma i chixexü̃ namaã 
taxü. Rü ngẽmaca̱x i ngẽxguma 
tamücüxü̃ ingechaü̃gu, rü aixcuma 
tajanguxẽẽ i Tupanaãrü mugü. 11 Rü 
name nixĩ i tanaxü i guxü̃ma i ngẽma, 
erü nhamaü̃cüü rü nangẽxma i muxü̃ma 
i guxchaxü̃gü. Rü name nixĩ i pegü 
ípemexẽẽ rü paxa penaxü i tórü Coriarü 
puracü. Erü nhu̱xma rü noxri 
jaxõgüguarü jexera ningaicamachigü i 
ngẽma ngunexü̃ i nagu tá taxca̱x 
nataeguxü̃ ja tórü Cori. 12 Rü woo na 
naporaxü̃ i Chataná i nhama i naãnewa 
i nhu̱xmax, notürü paxa tá nagu̱x i 
ngẽma, rü paxa tá ínangu ja Cristu na 
nügüxü̃tawa tüxü̃ nagagüxü̃ca̱x. Rü 
ngẽmaca̱x name nixĩ i nüxü̃ tarüxoe i 
guxü̃ma i chixexü̃ ixügüxü̃. Rü nhu̱xma 
na nüxü̃ icuáxü̃ i Tupanaãrü ore, ¡rü 
ngĩxã jigüna tadaugü na tama nagu 
ij̱ixü̃ca̱x i ṯacü rü chixexü̃gü! ¡Rü ngĩxã 
meã tamaxẽ na ngẽmaãcü nüxü̃ 
rüjexeragüxü̃ca̱x i guxü̃ma i chixexü̃! 
13 ¡Rü ngĩxã mexü̃ taxügü rü meã 
tamaxẽ! Erü aixcuma Cristuarü duü̃xü̃gü 
tixĩgü, rü tanaxwa̱xe i nüma 
nanaxwa̱xexü̃ãcüma tamaxẽ. Rü tama 
name na ingãxẽxü̃ rü na naxügüxü̃ i 
petagü i chixexü̃ i duü̃xü̃gü nawa 
ãũgatanüxü̃. Rü tama name i 
tingẽãẽmare rü e̱xna to i chixexü̃ 
taxügü, rü bai na jigü ichoxü̃gagüxü̃, rü 
bai i togüchi ixaiexü̃ naxca̱x i norü 
ngẽmaxü̃gü. 14 Notürü name nixĩ i 
nacümagu pexĩ ja tórü Cori ja 
Ngechuchu ja Cristu, rü nüxna naxca̱x 
peca na pexü̃ nangü̃xẽẽxü̃ca̱x na meã 
naxca̱x pemaxẽxü̃ca̱x. Rü tama name i 
naxca̱x pedaugü na nhuxãcü pexeneãrü 
ngúchaü̃ na pexügüxü̃. 
 
Tama name i nüxü̃ cuixu 
i cueneẽ i jaxõxü̃ 
 
14
  
1 Rü ngẽxguma petanügu 
naxãxchaü̃gu i wüxi i peeneẽ i 
tama perüü̃ meã Tupanaãrü orexü̃ 
cuáxü̃, rü name nixĩ i meã penajaxu. 
Notürü tama name i namaã pegü 
pechoxü̃ga naxca̱x i nacümagü i nagu 
jaxũxü̃ i Tupanape̱xewa. 2 Rü dücax, 
nangẽxma i nhuxre i taeneẽgü i nagu 
rüxĩnüẽxü̃ na namexü̃ na guxü̃raü̃xü̃ i 
õna nangõ̱xgüxü̃. Notürü nangẽxma i 
togü i taeneẽgü i tama aixcuma meã 
Tupanaãrü orexü̃ cua̱xgüxü̃ i tama 
namachi ngõ̱xgüchaü̃xü̃. Rü nümagü 
nüxü̃ nacua̱xgügu rü Tupanape̱xewa 
nachu̱xu na ṯacü rü namachi 
nangõ̱xgüxü̃, rü ngẽmaca̱x nixĩ i nabü rü 
origüxicatama nangõ̱xgüxü̃. 3 Rü 
ngẽxguma tangẽxmagu ja texé ja 
namachi ngṍxẽ, rü tama name i nüxü̃ 
taxoo̱x i ngẽma togü i duü̃xü̃gü i tama 
namachi ngõ̱xgüxü̃. Rü ngẽxgumarüü̃ ta 
ja jíxema tama namachi ngṍxẽ, rü tama 
name na nüxü̃ tixuxü̃ i ngẽma duü̃xü̃gü i 
namachi ngõ̱xgüxü̃, erü nümagü rü ta 
Tupanaãrü duü̃xü̃gü nixĩgü. 4 ¿Rü texé 
cuixĩ i cuma rü ngẽmaca̱x nüxü̃ cuixu i 
to i coriarü duü̃xü̃gü? Rü dücax, pemaã 
nüxü̃ chixu rü ngẽma norü cori tá nixĩ i 
nangugüxü̃ rü ngoxi mexü̃ naxü̱x i 
ROMACÜ̱̃Ã̱X 13 
,  
14 
O Novo Testamento na língua ticuna do Brasil, 2da ed. ©2009, Liga Bíblica
403 
ngẽma norü duü̃xü̃, rü e̱xna tama. Rü 
ngẽma duü̃xü̃ rü Tupanape̱xewa rü tá 
name, erü nüma ja tórü Cori ja Cristu rü 
nüxü̃́ nangẽxma i pora na nügüca̱x 
namexẽẽãxü̃ i ngẽma duü̃xü̃. 5 Rü dücax, 
nangẽxma i nhuxre i duü̃xü̃gü i nagu 
rüxĩnüẽxü̃ na ngü̃xchigaarü ngunexü̃ rü 
togü i ngunexü̃ãrü jexera namexü̃ na 
nagu Tupanaxü̃ jacua̱xüü̃güxü̃. Rü 
nangẽxma i togü i duü̃xü̃gü i nagu 
rüxĩnüẽxü̃ na guxü̃ma i ngunexü̃gü rü 
nawüxiguxü̃ i Tupanape̱xewa. Notürü 
wüxichigü i jixema rü tanaxwa̱xe i meã 
taãẽwa nüxü̃ tacua̱x na aixcuma 
Tupanape̱xewa namexü̃ i ngẽma taxüxü̃ 
rü tixõxü̃. 6 Rü jíxema duü̃xẽ ja ṯacü rü 
ngunexü̃ Tupanaca̱x íxüxüchixe, rü 
ngẽmaãcü tanaxü na ngẽma ngunexü̃gu 
tórü Corixü̃ ticua̱xüü̃xü̃ca̱x. Rü jíxema 
namachi ngṍxẽ, rü ngẽmaãcü tanangõ̱x 
na tórü Corixü̃ ticua̱xüü̃xü̃ca̱x, rü 
Tupanana moxẽ taxã naxca̱x i ngẽma 
tangṍxü̃. Rü jíxema tama namachi 
ngṍxẽ, rü ngẽmaãcü tanaxü na tórü 
Corixü̃ ticua̱xüü̃xü̃ca̱x, rü tüma rü ta 
Tupanana moxẽ taxã naxca̱x i ngẽma 
nabü i tangṍxü̃. 7 Rü nhu̱xma na nhama 
i naãnewa imaxẽxü̃, rü taxúema 
tügüca̱xtama tamaxü̃ rü e̱xna 
tügüca̱xtama taju. 8 Erü nhu̱xma na 
imaxẽxü̃, rü tórü Coriarü ngúchaü̃ na 
ixügüxü̃ca̱x nixĩ i imaxẽxü̃. Rü 
ngẽxguma ijuegu, rü ngẽma rü ta tórü 
Corime̱xẽwa nangẽxma. Rü ngẽmaãcü 
nüxü̃ tadau rü woo imaxẽgu rü e̱xna 
woo ijuegu, rü tórü Coriarü duü̃xü̃gü 
tixĩgü, rü name̱xwa tangẽxmagü. 9 Rü 
jemaca̱x nixĩ ga najuxü̃ ga tórü Cori ja 
Cristu rü wenaxãrü namaxü̃xü̃ na 
tümaãrü Cori jiĩxü̃ca̱x ja guxãma ja 
guxema jaxõgüxe ga marü juexe rü 
guxãma ja jíxema jaxõgüxe ja nhu̱xma 
rü ta maxẽxẽ. 10 Rü ngẽmaca̱x Pa 
Chaueneẽx, ¿rü tü̱xcüü̃ i nüxü̃ cuixuxü̃ i 
cueneẽ i jaxõxü̃? Rü cumax, Pa To i 
Chaueneẽx, ¿rü tü̱xcüü̃ i nüxü̃ cuxoxü̃ i 
cueneẽ? Erü guxãtáma i jixema rü 
Tupanape̱xewa tá tangugü na nüma 
tüxü̃ nangugüxü̃ca̱x rü ngoxi ime rü 
e̱xna tama. 11 Erü Tupanaãrü ore i 
ümatüxü̃wa rü nhanagürü ja tórü Cori: 
“Ngẽma aixcuma na chamaxü̃xü̃rüü̃ 
tá ta nixĩ i aixcuma guxü̃táma i 
duü̃xü̃gü chape̱xegu 
caxã́pü̱xügüxü̃, rü guxü̃táma 
choxü̃ icua̱xüü̃güxü̃”, 
nhanagürü. 12 Rü ngẽmaãcü nüxü̃ tacua̱x 
na wüxichigü i jixema rü aixcuma tá 
Tupanape̱xewa na ingugüxü̃ na namaã 
nüxü̃ ixuxü̃ca̱x na nhuxãcü imaxẽxü̃ rü 
ṯacü na ixüxü̃. 
 
Tama name i chixexü̃gu 
cunanguxẽẽ i cueneẽ i jaxõxü̃ 
13 Rü ngẽmaca̱x nixĩ, Pa Chaueneẽgüx, 
i tama namexü̃ na tamücügüxü̃ 
ixuechaü̃. Notürü narümemaẽ nixĩ i 
nüxü̃ perüxoe i guxü̃ma i ṯacü i 
peeneẽgüxü̃ pecadugu jixẽẽxü̃ rü e̱xna 
norü õxü̃ chixexẽẽxü̃. 14 Chama nüxü̃ 
chacua̱x rü nataxuma i õna i 
Tupanape̱xewa chixexü̃. Rü 
aixcumaxü̃chi nüxü̃ chacua̱x i ngẽma 
erü tórü Cori ja Ngechuchu ja Cristuarü 
duü̃xü̃ chixĩ, rü nüma choxü̃ nüxü̃ 
nacua̱xẽẽ i ngẽma. Notürü ngẽxguma 
chi texé nagu rüxĩnügu na tama 
Tupanape̱xewa namexü̃ i ṯacü rü õna na 
tangṍxü̃, rü name nixĩ i noxtacüma 
tama na tanangṍxü̃ ega nagu tarüxĩnügu 
ROMACÜ̱̃Ã̱X 14 
O Novo Testamento na língua ticuna do Brasil, 2da ed. ©2009, Liga Bíblica
404 
na tama namexü̃ i ngẽma. 15 Rü 
ngẽxguma ngẽma cungṍxü̃ca̱x 
tümaãẽwa cunangu̱xẽẽgu ja cueneẽ, rü 
cumaã nüxü̃ chixu rü tama aixcuma 
tüxü̃ cungechaü̃. Rü tama name i ngẽma 
cungṍxü̃gagu chixexü̃gu tüxü̃ cunguxẽẽ 
rü tüxü̃ icujarütauxẽẽ ja jíxema cueneẽ 
ja Cristu tümaca̱x juxe. 16 Rü ngẽmaca̱x, 
woo cuxca̱x namexgu i ngẽma cuxüxü̃, 
notürü tama name na cunaxüamaxü̃ ega 
ngẽmaca̱x togü tá cuxü̃ ixuxgu na 
pecadu jiĩxü̃ i ngẽma cuxüxü̃. 17 Rü 
ngẽma Tupanape̱xewa na imexü̃ca̱x rü 
tama ṯacü rü õna na ingṍxü̃ rü e̱xna 
ṯacü rü axexü̃ na ixaxüxü̃gagu nixĩ. 
Notürü nape̱xewa na imexü̃ca̱x rü 
tanaxwa̱xe i Naãẽ i Üünexü̃ãrü 
ngü̃xẽẽmaã meã tajanguxẽẽ i ngẽma 
Tupana naxwa̱xexü̃ rü jigümaã 
itarüngüxmüẽ rü aixcuma tataãẽgü 
nape̱xewa ja Tupana. 18 Rü jíxema 
ngẽmaãcü Cristuca̱x maxü̃́xẽ, rü Tupana 
rü tümamaã nataãẽ, rü guxü̃ma i 
duü̃xü̃gü rü ta tümamaã nataãẽgü. 19 Rü 
ngẽmaca̱x, ¡ngĩxã naxca̱x tadaugü i 
guxü̃ma i nacüma i mexü̃ i jigümaã tüxü̃ 
rüngüxmüẽxẽẽxü̃! ¡Rü ngĩxã jigü 
tarüngü̃xẽẽ na jexeraãcü ijaexü̃ca̱x i 
tórü õwa rü Tupanaãrü orewa! 20 Rü 
tama name i ṯacü rü õna na 
cungṍxü̃gagu icujanaxoxẽẽ i Tupanaãrü 
puracü i cueneẽãrü maxü̃wa. Rü 
aixcuma nixĩ i guxü̃ma i õnagü i 
namexü̃ i Tupanape̱xewa. Notürü wüxi i 
chixexü̃ nixĩ ega ngẽma õna i 
ingṍxü̃gagu chixexü̃gu najixẽẽgu i 
taeneẽgü. 21 Rü ngẽmaca̱x tama name i 
cunangõ̱x i namachi, rü e̱xna cujaxaxü 
ja wĩũ, rü e̱xna cunaxü i ṯacü i to, ega 
ngẽmagagu chixexü̃gu cunanguxẽẽgu i 
cueneẽ i jaxõxü̃. 22 Rü ngẽxguma cuma 
nagu curüxĩnügu na namexü̃ na 
cunangṍxü̃ i ngẽxü̃rüüxü̃mare i õna, rü 
Tupanape̱xewa rü name nixĩ i 
cuxicatama nüxü̃ cucua̱x i ngẽma. Rü 
tataãẽ ja jíxema tümaãẽwa nüxü̃ cuáxe 
na Tupanape̱xewa namexü̃ i ngẽma 
taxüxü̃. 23 Notürü ngẽxguma wüxie nagu 
rüxĩnügu na tama namexü̃ i 
Tupanape̱xewa na ṯacü rü õna na 
tangṍxü̃, rü pemaã nüxü̃ chixu rü 
chixexü̃ taxü ega tanangõ̱xomagu, erü 
tümaãẽwa nagu tarüxĩnü na tama 
aixcuma namexü̃ i ngẽma taxüxü̃. Rü 
guxü̃ma i ngẽma tümaãẽwa nagu 
tarüxĩnüxü̃ na nachixexü̃ rü aixcuma 
pecadu taxü ega tanaxüamagu. 
 
Name nixĩ i cueneẽãrü ngúchaü̃ 
cuxü rü tama i cuxrütama 
 
15
  
1 Rü jixema na meã jaxõgüxü̃ rü 
namaã iporaexü̃ i guxchaxü̃gü, 
rü name nixĩ i nüxü̃ tarüngü̃xẽẽ i ngẽma 
taeneẽgü i turaexü̃ i norü õwa rü tama 
guxchaxü̃gümaã jaxna ĩnüẽxü̃. Rü tama 
name i jigüguxicatama tarüxĩnüẽ rü 
tóxrüca̱xicatama tadaugü. 2 Notürü 
wüxichigü i jixema rü name nixĩ i 
taeneẽãxü̃́ tanangúchaü̃xẽẽ na 
ngẽmaãcü nüxü̃ rüngü̃xẽẽxü̃ca̱x na 
jexeraãcü jaxõõxü̃ca̱x. 3 Jerü woo ga 
Cristu rü tama noxrütama ngúchaü̃ 
naxü. Notürü najanguxẽẽ ga jema 
Tupanaãrü ore ga nhaxü̃: 
“Pa Chaunatüx, rü ngẽma duü̃xü̃gü i 
cumaã guxchigagüxü̃, rü 
chamaã nixĩ i 
naguxchigagüxü̃”, 
nhaxü̃. 4 Rü guxü̃ma ga jema nuxcüma 
ümatüxü̃ ga Tupanaãrü orewa, rü 
ROMACÜ̱̃Ã̱X 14 
,  
15 
O Novo Testamento na língua ticuna do Brasil, 2da ed. ©2009, Liga Bíblica
405 
naxümatü na tüxü̃ nangu̱xẽẽxü̃ca̱x na 
taguma nüxü̃ rüxoexü̃ ega woo ṯacü rü 
guxchaxü̃ tüxü̃ üpetügu. Rü jema 
Tupanaãrü ore rü naxümatü na tüxü̃ 
nataãẽxẽẽxü̃ca̱x rü tüxü̃ nüxü̃ 
nacua̱xẽẽxü̃ca̱x na aixcuma Tupanaãrü 
ixĩgüxü̃. 5 Rü Tupana nixĩ ja tüxü̃ 
rüngü̃xẽẽcü na jaxna namaã 
ixĩnüẽxü̃ca̱x i guxü̃ma i guxchaxü̃gü. Rü 
nüma nixĩ i tüxü̃ nataãẽxẽẽxü̃. Rü 
chanaxwa̱xe i nüma ja Tupana pexü̃ 
narüngü̃xẽẽ na aixcuma pegü 
pengechaü̃güechaxü̃ca̱x i ngẽma 
Ngechuchu ja Cristu pexü̃́ 
naxwa̱xexü̃rüü̃. 6 Rü chanaxwa̱xe na 
ngẽmaãcü pemaxẽxü̃ na guxãma i pema 
rü wüxigu nüxü̃ peicua̱xüü̃güxü̃ca̱x ja 
Tupana ja Nanatü ja tórü Cori ja 
Ngechuchu ja Cristu. 
 
Duü̃xü̃gü i tama Judéugü 
ixĩgüxü̃maã nüxü̃ nixu i ore i mexü̃ 
7 Rü ngẽmaca̱x, jema Cristu pexü̃ na 
dexü̃rüü̃ rü name nixĩ i wüxichigü meã 
pegü pejaxu na ngẽmaãcü Tupanaxü̃ 
jacua̱xüü̃güxü̃ca̱x i duü̃xü̃gü. 8 Rü pemaã 
nüxü̃ chixu rü Cristu núma naxũ na 
Judéugüxü̃ janangü̃xẽẽxü̃ca̱x, na 
jemaãcü janguxẽẽãxü̃ca̱x ga jema uneta 
ga nuxcümaxü̃güxü̃ ga tórü o̱xigümaã 
nüxü̃ jaxuxü̃ ga Tupana. Rü jemaãcü ga 
Cristu rü tüxü̃ nüxü̃ nadauxẽẽ na 
aixcumacü na jiĩxü̃ ja Tupana rü 
aixcuma janguxẽẽãxü̃ i ngẽma norü 
uneta. 9 Rü jexgumarüü̃ ta ga Cristu rü 
núma naxũ naxca̱x i ngẽma duü̃xü̃gü i 
tama Judéugü ixĩgüxü̃ na nümagü rü ta 
Tupanaxü̃ jacua̱xüü̃güxü̃ca̱x naxca̱x na 
poraãcü Tupanaãxü̃́ 
nangechaü̃tümüü̃güxü̃. Rü jemachiga 
nixĩ ga jema Tupanaãrü ore ga Dawí 
ümatüxü̃ ga nhaxü̃: 
“Rü ngẽmaca̱x guxü̃ i 
nachiü̃ãnecü̱̃ã̱x i 
duü̃xü̃güpe̱xewa tá cuxü̃ 
chicua̱xüü̃. Rü tá chorü 
wijaewa cuxü̃ chataxẽẽ”, 
nhaxü̃. 10 Rü toxnamana i Tupanaãrü ore 
i ümatüxü̃wa rü nhanagürü: 
“Pa Duü̃xü̃gü i Tama Judéugü 
Ixĩgüxü̃, rü name nixĩ i pema rü 
wüxigu chorü duü̃xü̃gü i 
Judéugümaã petaãẽgü”, 
nhanagürü. 11 Rü toxnamana, rü 
nhanagürü ta: 
“Pa Duü̃xü̃gü i Tama Judéugü 
Ixĩgüxü̃x, rü name nixĩ i nüxü̃ 
peicua̱xüü̃gü ja tórü Cori. Rü 
Pa Guxü̃ma i Nachiü̃ãnecü̱̃ã̱x i 
Duü̃xü̃güx, rü name nixĩ i 
penataxẽẽ”, 
nhanagürü. 12 Rü Ichaía rü ta 
nanaxümatü rü nhanagürü: 
“Rü Dawí nanatü ja Jesíwa tá ne 
naxũ i wüxi i nataa i tá Cristu 
ixĩxü̃. Rü nüma tá nixĩ i norü 
ãẽ̱xgacü jiĩxü̃ i guxü̃ma i ngẽma 
duü̃xü̃gü i tama Judéugü 
ixĩgüxü̃. Rü ngẽma duü̃xü̃gü rü 
tá aixcuma nüxü̃́ najaxõgü rü tá 
ínanaṉg̱uxẽẽgü na jimagagu 
Tupana nüxü̃ rüngü̃xẽẽgüxü̃”, 
nhanagürü. 13 Rü nhu̱xma i pema na 
nüxü̃́ pejaxõgüxü̃ rü chanaxwa̱xe i 
poraãcü pexü̃ nataãẽxẽẽ ja jima Tupana 
ja pexü̃ rüngü̃xẽẽcü na meã Cristuxü̃ 
ípenaṉg̱uxẽẽgüxü̃ca̱x. Rü ngẽmaãcü i 
Tupanaãẽ i Üünexü̃ rü tá pexü̃ 
naporaexẽẽ na jexeraãcü Cristuxü̃ 
ípenaṉg̱uxẽẽgüxü̃ca̱x. 14 Pa 
ROMACÜ̱̃Ã̱X 15 
O Novo Testamento na língua ticuna do Brasil, 2da ed. ©2009, Liga Bíblica
406 
Chaueneẽgüx, meãma nüxü̃ chacua̱x na 
guxü̃ i duü̃xü̃gümaã pemecümaxü̃, rü 
aixcuma Tupanaxü̃ na pecuáxü̃, rü 
aixcuma meãma pegü peixucu̱xẽgüxü̃. 
15 Notürü nhaã poperawa rü meãma 
pexca̱x chanaxümatü i nhuxre i 
Tupanaãrü ucu̱xẽgü, erü tama 
chanaxwa̱xe i nüxü̃ ipejarüngümaẽ. Rü 
tama chamuü̃ na pexca̱x 
chanaxümatüxü̃ i ngẽmachiga jerü 
Tupana nixĩ ga choxü̃ mucü na pemaã 
nüxü̃ chixuxü̃ca̱x. 16 Rü nüma nixĩ ga 
choxü̃ namuxü̃ na Ngechuchu ja 
Cristuarü puracü chaxüxü̃ca̱x i 
natanüwa i ngẽma duü̃xü̃gü i tama 
Judéugü ixĩgüxü̃. Rü ngẽma puracü ga 
nawa choxü̃ namuxü̃ nixĩ na ngẽma 
duü̃xü̃gümaã nüxü̃ chixuxü̃ i ore i mexü̃ 
na Tupanaxü̃tawa chanagagüxü̃ca̱x, na 
wüxi i ãmare i Tupana namaã taãẽxü̃ i 
ngẽma duü̃xü̃gü i Naãẽ i Üünexü̃ 
imexẽẽgüxü̃. 17 Rü nhu̱xma na 
Ngechuchu ja Cristuarü duü̃xü̃ na 
chiĩxü̃, rü ngẽmaca̱x chataãẽ namaã i 
ngẽma puracü i Tupanaãxü̃́ chaxüxü̃. 
18-19 Rü nhu̱xma rü jema Cristu chorü 
maxü̃wa üxü̃chigaxü̃xĩcatama nixĩ i 
chixuxü̃. Rü nüma nixĩ ga choxü̃ 
nangü̃xẽẽxü̃ na Tupanaxü̃tawa 
chanagagüxü̃ca̱x ga jema duü̃xü̃gü i 
tama Judéugü ixĩgüxü̃, na nümagü rü ta 
Tupanaga naxĩnüẽxü̃ca̱x. Rü jemaãcü 
chorü oremaã, rü chorü puracümaã, rü 
cua̱xruü̃gü ga taxü̃ ga Tupana üxü̃maã, 
rü Naãẽ i Üünexü̃ãrü poramaã 
Tupanaxü̃tawa chanagagü ga jema 
duü̃xü̃gü. Rü jemaãcü Jerucharéü̃wa rü 
guxü̃wama nhu̱xmata Iríricuarü 
naãnewa meãma chajanguxẽẽ na nüxü̃ 
chixuxü̃ ga jema ore i tüxü̃ maxẽxẽẽxü̃ i 
Cristuchiga. 20 Rü jemaãcü chapuracü na 
nüxü̃ chixuxü̃ca̱x ga Tupanaãrü ore i 
mexü̃ ga ngextá taguma nhuxgu 
Cristuchigaxü̃ ínaxĩnüẽxü̃wa ga 
duü̃xü̃gü. Jerü tama chanaxwa̱xe ga 
marü togü nüxü̃ íxuxü̃wa rü duü̃xü̃gü 
marü nüxü̃ ícuáxü̃wa nüxü̃ na chixuxü̃ 
ga jema ore. 21 Rü jemachiga nixĩ ga 
Tupanaãrü ore ga Ichaía ümatüxü̃ ga 
nhaxü̃: 
“Rü jíxema taguma Cristuchigaxü̃ 
cua̱xgüxe, rü taguma nachigaxü̃ 
ĩnüẽxẽ, rü tá nüxü̃ tacua̱xgü i 
nachiga”, 
nhaxü̃. 
 
Pauru rü Romawa naxũxchaü̃ 
22 Rü jema toxnamana na 
chapuracüxü̃ca̱x nixĩ ga taxucürüwa 
petanüwa chaxũxü̃ woo 
muẽ̱xpü̱xcünachire̱x jéma chaxũxchaü̃. 
23 Notürü nhu̱xma na marü 
chanagu̱xẽẽxü̃ i ngẽma puracü i 
toxnamana, rü nagu charüxĩnü na 
petanüwa chaxũxü̃. Jerü 
nhuxgumamatama nixĩ ga nagu 
charüxĩnüẽchaxü̃ na petanüwa 
chaxũxchaü̃xü̃. 24 Rü ngẽxguma 
Espanhawa chaxũxgu, rü nagu 
charüxĩnü na woe pexü̃tagu íchidauxü̃. 
Rü nagu charüxĩnü na nhuxre i ngunexü̃ 
ngẽxma petanügu charüxã́ũxü̃. Rü wüxi 
i chorü taãẽ tá nixĩ i ngẽma. Rü 
ngẽmawena rü chanaxwa̱xe i choxü̃ 
perüngü̃xẽẽ na Espanhawa chaxũxü̃ca̱x. 
25 Notürü i nhu̱xma rü Jerucharéü̃wa tá 
chaxũ, na ngẽ́ma chanangexü̃ca̱x i 
nhuxre i dĩẽru naxca̱x i taeneẽgü i 
ngẽ́ma ngẽxmagüxü̃. 26 Erü ngẽma 
taeneẽgü i jaxõgüxü̃ i 
ROMACÜ̱̃Ã̱X 15 
O Novo Testamento na língua ticuna do Brasil, 2da ed. ©2009, Liga Bíblica
407 
Machedóniããnewa rü Acajaanewa 
ngẽxmagüxü̃, rü norü ngúchaü̃maã nagu 
narüxĩnüẽ na ngĩxü̃ nanutaque̱xegüxü̃ i 
nhuxre i dĩẽru na ngẽmaãcü nüxü̃ 
nangü̃xẽẽgüxü̃ca̱x i taeneẽgü i nüxü̃́ 
nataxuxü̃ i Jerucharéü̃wa ngẽxmagüxü̃. 
27 Rü ngẽma taeneẽgü i Machedóniãcü̱̃ã̱x 
rü Acajacü̱̃ã̱x rü norü me nixĩ na 
ngẽmaãcü naxügüãxü̃. Rü ngẽma 
duü̃xü̃gü rü aixcuma nüxü̃́ nangẽxma i 
norü ngetanü i taeneẽgü i 
Judéugütanüwa. Erü ngẽma taeneẽgü i 
Judéugügagu nixĩ i ngẽma togü i 
duü̃xü̃gütanüwa nanguxü̃ i Tupanaãrü 
ore. Rü nhu̱xma rü name nixĩ i ngẽma 
togü i duü̃xü̃gü rü norü ngẽmaxü̃maã 
taeneẽgü i Judéugü i jaxõgüxü̃xü̃ 
narüngü̃xẽẽgü. 28 Rü ngẽxguma 
chanagu̱xẽẽgu i ngẽma puracü, rü 
ngẽxguma taeneẽgü i Judéugüna marü 
ngĩxü̃ chaxãxgu i ngẽma dĩẽru, rü 
Espanhawa tá chaxũ. Rü ngẽxguma 
ngẽ́ma chaxũxgu, rü tá woe pexü̃tagu 
íchidau. 29 Rü nüxü̃ chacua̱x rü 
ngẽxguma petanüwa changuxgu, rü 
wüxigu tá tataãẽgü, erü nüma ja Cristu 
tá tüxü̃ nataãẽxẽẽ i ngẽxguma 
ngẽmaãcü wüxiwa ingẽxmagügu. 30 Pa 
Chaueneẽgüx, tórü Cori ja Ngechuchu ja 
Cristuégagu, rü ngẽma na Naãẽãrü 
ngü̃xẽẽmaã choxü̃ pengechaü̃xü̃gagu 
pexü̃ chaca̱a̱xü̃ na Tupanana chauxca̱x 
pec̱axü̃ i perü jumuxẽwa. Rü ngẽmaãcü 
tá choxü̃ perüngü̃xẽẽ nawa i nhaã 
puracü i Tupana choxna ãxü̃. 31 ¡Rü 
Tupanana pec̱a na choxü̃ ínapoxü̃xü̃ca̱x 
nüxna i ngẽma Judéugü i Judéaanewa 
ngẽxmagüxü̃ i tama jaxõgüxü̃! ¡Rü 
nüxna pec̱a naxca̱x i ngẽma taeneẽgü i 
jaxõgüxü̃ i Jerucharéü̃wa ngẽxmagüxü̃, 
na taãẽãcüma najauxgüãxü̃ca̱x i ngẽma 
dĩẽru i ngẽ́ma naxca̱x changexü̃! 32 Rü 
ngẽmaãcü ngẽxguma Tupana 
naxwa̱xegu, rü taãẽãcüma petanüwa tá 
changu, na wüxigu pemaã 
chataãẽxü̃ca̱x. 33 Rü chanaxwa̱xe na 
pemaã inaxã́ũxü̃ ja Tupana ja tüxü̃ 
taãẽxẽẽcü. Rü ngẽmaãcü jiĩxü̃. 
 
Pauru rü nüxü̃ narümoxẽ ga jema 
duü̃xü̃gü ga jaxõgüxü̃ ga Romawa 
jexmagüxü̃ 
 
16
  
1 Rü nhu̱xma na petanüwa 
naxũxchaü̃xü̃ i taeja̱x i Febe, rü 
pemaã ngĩxü̃ chixu rü wüxi i taeja̱x i 
mecü ijixĩ. Erü ngĩma rü nüxü̃ 
irüngü̃xẽẽ i ngẽma jaxõgüxü̃ i 
Chẽcréaarü ĩãnewa ngẽxmagüxü̃. 2 Rü 
chanaxwa̱xe i meã ngĩxü̃ pejaxu, 
naẽ́gagu ja tórü Cori ja Ngechuchu, erü 
ngẽma nixĩ i mexü̃ na penaxüxü̃ namaã 
i guxü̃ma i jaxõgüxü̃. Rü chanaxwa̱xe i 
guxü̃ma i ṯacü i ngĩxü̃́ taxuxü̃wa rü 
ngĩxü̃ perüngü̃xẽẽ, erü ngĩma rü 
poraãcü togüxü̃ irüngü̃xẽẽ, rü choxü̃ rü 
ta irüngü̃xẽẽ. 3 ¡Rü nüxü̃ perümoxẽgü i 
Prichira rü Aquiru! Rü nümagü rü 
chamücügü nixĩgü i Ngechuchu ja 
Cristuarü puracüwa. 4 Rü nümagü rü 
ãũcümaxü̃wa nichocu na chauétüwa 
nachogüexü̃ca̱x, na tama chajuxü̃ca̱x ga 
chamax. Rü ngẽmaca̱x moxẽ nüxna 
chaxã. Rü tama chaxicatama moxẽ 
naxca̱x nüxna chaxã, notürü moxẽ 
nüxna naxãgü ta i guxü̃ma i taeneẽgü i 
jaxõgüxü̃ i tama Judéugü ixĩgüxü̃. 5 ¡Rü 
nüxü̃ perümoxẽgü ta i guxü̃ma i 
taeneẽgü i Aquirupatawa 
ngutaque̱xegüüxü̃! ¡Rü ngẽxgumarüü̃ ta 
nüxü̃ perümoxẽgü ja chamücü ja nüxü̃ 
ROMACÜ̱̃Ã̱X 15 
,  
16 
O Novo Testamento na língua ticuna do Brasil, 2da ed. ©2009, Liga Bíblica
408 
changechaü̃cü ja Epenétu! Rü nüma nixĩ 
ga nüxĩra Cristuaxü̃́ jaxõõxü̃ ga 
Áchiaanewa. 6 ¡Rü ngĩxü̃ perümoxẽgü i 
María ga poraãcü petanüwa Tupanaãxü̃́ 
puracücü! 7 ¡Rü nüxü̃ perümoxẽgü i 
chautanüxü̃gü i Ãdrúnicu rü Júniã ga 
wüxigu chamaã pocuexü̃! Rü nümagü 
nixĩ i jatügü i aixcuma Tupana imugüxü̃ 
i guxü̃ma i jaxõgüxü̃ nüxü̃ ngechaü̃güxü̃. 
Rü nümagü rü nüxĩra chauxü̃pa 
Cristuaxü̃́ najaxõgü. 8 ¡Rü nüxü̃ 
perümoxẽgü ja Ãpriátu ja chamücü ja 
nüxü̃ changechaü̃cü ja chauxrüü̃ tórü 
Coriaxü̃́ jaxõcü! 9 ¡Rü nüxü̃ perümoxẽgü 
ja Urubánu ja tomücü ixĩcü i Cristuarü 
puracüwa! ¡Rü ngẽxgumarüü̃ ta nüxü̃ 
perümoxẽgü ja Estaqui ja nüxü̃ 
changechaü̃cü! 10 ¡Rü nüxü̃ perümoxẽgü 
ja Apere ja aixcuma tüxü̃ nüxü̃ 
dauxẽẽcü na nhuxãcü Cristuaxü̃́ 
jaxõõxü̃! ¡Rü ngẽxgumarüü̃ ta nüxü̃ 
perümoxẽgü i Aristúburutanüxü̃gü! 
11 ¡Rü nüxü̃ perümoxẽgü i chautanüxü̃ i 
Erudiṹ! ¡Rü ngẽxgumarüü̃ ta nüxü̃ 
perümoxẽgü i Narsíchutanüxü̃ i tórü 
Coriaxü̃́ jaxõgüxü̃! 12 ¡Rü ngĩxü̃ 
perümoxẽgü i Trifena rü Trifosa! Rü 
ngĩmagü rü tórü Coriaxü̃́ ipuracüe. ¡Rü 
ngẽxgumarüü̃ ta ngĩxü̃ perümoxẽgü i 
taeja̱x i Pérsidi i ngĩxü̃ ingechaü̃gücü! 
Rü ngĩma rü marü poraãcü tórü Coriaxü̃́ 
ipuracü. 13 ¡Rü nüxü̃ perümoxẽgü ja 
Rufu ja aixcuma meã tórü Coriaxü̃́ 
jaxõcü! ¡Rü ngẽxgumarüü̃ ta ngĩxü̃ 
perümoxẽgü i naẽ ga chauerüü̃ chamaã 
ixĩcü! 14 ¡Rü nüxü̃ perümoxẽgü i 
Achĩ́critu, rü Fregṹti, rü Erme, rü 
Patróba, rü Erma, rü guxü̃ma i togü i 
taeneẽgü i natanüwa ngẽxmagüxü̃! 
15 ¡Rü nüxü̃ perümoxẽgü ta i Firúgu, rü 
Júria, rü Neréu, rü naẽja̱x, rü Orĩpa, rü 
guxü̃ma i togü i taeneẽgü i jaxõgüxü̃ i 
natanüwa ngẽxmagüxü̃! 16 Rü 
chanaxwa̱xe i pegü pengechaü̃güãcüma 
pegü perümoxẽgü i wüxichigü. Rü 
guxü̃ma i ngẽma jaxõgüxü̃ i toxnamana 
ngẽxmagüxü̃, rü pexü̃ narümoxẽgü. 17 Pa 
Chaueneẽgüx, pexü̃ chaca̱a̱xü̃ na pegüna 
pedaugüxü̃ca̱x nüxna i ngẽma duü̃xü̃gü i 
pexü̃ itojechaü̃xü̃ rü chixexü̃gu pexü̃ 
jixẽẽgüchaü̃xü̃. Erü ngẽma duü̃xü̃güarü 
ngu̱xẽẽtae rü tama namaã nawüxigu i 
ngẽma ngu̱xẽẽtae ga noxri pejauxgüxü̃ 
ga jexguma noxri pejaxõgügu. Rü name 
nixĩ i noxtacüma nüxna peixĩgachi i 
ngẽma duü̃xü̃gü rü tama natanügu 
pexãgü. 18 Erü ngẽma duü̃xü̃gü rü tama 
tórü Cori ja Ngechuchu ja Cristuarü 
ngúchaü̃ naxügü, notürü noxrütama 
ngúchaü̃ nixĩ i naxügüxü̃. Rü ore i 
tauxchaxü̃gümaã najaxucu̱xẽgü i 
duü̃xü̃gü, rü ngẽmaãcü nanawomüxẽẽgü 
i ngẽma duü̃xü̃gü i tama meã nüxü̃ 
cua̱xgüxü̃. 19 Rü guxü̃ma i duü̃xü̃gü nüxü̃ 
nacua̱xgü na aixcuma meã Tupanaga 
pexĩnüẽxü̃ i pemax. Rü ngẽmaca̱x 
pemaã chataãẽ i chamax. Rü 
chanaxwa̱xe na meã nüxü̃ pecuáxü̃ i 
ṯacü nixĩ i mexü̃ i Tupanape̱xewa na 
penaxüxü̃ca̱x i ngẽma. Notürü ngẽma 
Tupanape̱xewa chixexü̃, rü ¡nüxna 
peixĩgachi na tama nagu pej̱ixü̃ca̱x! 
20 Rü ngẽxguma ngẽmaãcü meã 
pemaxẽgu rü nüma ja Tanatü ja Tupana 
ja tüxü̃ taãẽxẽẽcü rü tá pexü̃ 
naporaexẽẽ na aixcuma nüxü̃ 
perüjexeraxü̃ca̱x i Chataná. Rü 
chanaxwa̱xe i tórü Cori ja Ngechuchu ja 
Cristu pemaã inarüxã̱ũ̱x rü pexü̃ 
narüngü̃xẽẽ. 21 Rü pexü̃ narümoxẽ ja 
ROMACÜ̱̃Ã̱X 16 
O Novo Testamento na língua ticuna do Brasil, 2da ed. ©2009, Liga Bíblica
409 
Timúteu ja chamücü ixĩcü i Tupanaãrü 
puracüwa. Rü ngẽxgumarüü̃ ta pexü̃ 
narümoxẽgü i chautanüxü̃gü i Rúchiu, 
rü Jachã́ũ rü Sochipátru. 22 Rü chama i 
Térsiu na chanaxümatüxü̃ i nhaã 
popera, rü chama rü ta pexü̃ charümoxẽ 
naẽ́gagu ja tórü Cori. 23 Rü pexü̃ 
narümoxẽ ta ja Gaju ja napatawa 
changẽxmacü. Rü nüma rü inanaxã ja 
daa napata na nawa 
nangutaque̱xegüxü̃ca̱x i guxü̃ma i 
jaxõgüxü̃. Rü ngẽxgumarüü̃ ta pexü̃ 
narümoxẽgü i Erastu i daa ĩãneãrü 
dĩẽruarü daruü̃ ixĩxü̃, rü taeneẽ i Cuartu. 
24 Rü chanaxwa̱xe i tórü Cori ja 
Ngechuchu ja Cristu pexü̃ narüngü̃xẽẽ i 
guxãma i pemax. Rü ngẽmaãcü jiĩxü̃. 
 
Pauru rü Tupanaxü̃ jacua̱xüü̃ãcüma 
nanagu̱xẽẽ i norü popera 
25-26 ¡Rü nhu̱xmax, rü ngĩxã nüxü̃ 
ticua̱xüü̃gü ja Tanatü ja Tupana! Rü 
nüma nüxü̃́ nangẽxma i pora na pexü̃ 
naporaexẽẽxü̃ca̱x na meã 
pejaxõgüamaxü̃ca̱x i ngẽma norü ore i 
tüxü̃ maxẽxẽẽxü̃ tamaã nüxü̃ ixuxü̃rüü̃. 
Rü ngẽma nixĩ i ore i guxü̃wama nüxü̃ 
chixuxü̃ rü namaã changúexẽẽtaexü̃ i 
Ngechuchu ja Cristuchiga. Rü 
ngẽmatama ore i Cristuchiga rü 
taxchaxwa naxẽxü̃gu ga noxrix, notürü 
i nhu̱xma ja Tupana rü marü tüxü̃ 
nüxü̃ nacua̱xẽẽ i ngẽma. Rü nuxcüma 
taũta naãne ü̱xgu rü Tupanaxĩcatama 
nüxü̃ nacua̱x ga jema, notürü i nhu̱xma 
rü norü orearü uruü̃gü ümatüxü̃ ga 
orewa taxca̱x nanango̱xẽẽ. Rü ngẽma 
ore rü namaã nawüxigu ga jema ore ga 
nuxcüma nüxü̃ jaxuxü̃ ga Tupana ja 
guxü̃guma maxẽchacü. Rü nhu̱xma ja 
Tupana rü guxü̃wama nanamugü i 
norü orearü uruü̃gü na guxü̃ i 
duü̃xü̃gümaã nüxü̃ na jaxugüexü̃ca̱x i 
ngẽma ore i Cristuchiga na nüxü̃́ 
jaxõgüãxü̃ca̱x rü naga na 
naxĩnüẽxü̃ca̱x. 27 Rü nüma ja Tupana rü 
nüxĩcatama nixĩ i Tupana jiĩxü̃, rü 
nüxĩcatama nixĩ i guxü̃xü̃ nacuáxü̃. ¡Rü 
nhu̱xmax, rü ngĩxã guxü̃guma nüxü̃ 
ticua̱xüü̃gü, erü Nane ja Ngechuchu ja 
Cristu rü poraãcü tüxü̃ narüngü̃xẽẽ! Rü 
ngẽmaãcü jiĩxü̃. 
Rü nuãma pexna, 
Pauru  
ROMACÜ̱̃Ã̱X 16 
O Novo Testamento na língua ticuna do Brasil, 2da ed. ©2009, Liga Bíblica
410 
 
Pauru rü nüxü̃ narümoxẽ ga jema 
jaxõgüxü̃ ga Corĩ́tiuarü ĩãnewa 
jexmagüxü̃ 
 
1
  
1-2 Pa Chaueneẽgü i Corĩ́tiucü̱̃ã̱xgüx, 
chama i Pauru rü namaã i taeneẽ i 
Chótene nixĩ i pexca̱x tanaxümatüxü̃ i 
nhaã popera. Rü Tupana nixĩ ga choxü̃ 
jaxucü na Ngechuchu ja Cristu choxü̃ 
imuxü̃ na duü̃xü̃gümaã nüxü̃ 
chixuxü̃ca̱x i norü ore. Pa Chaueneẽgü 
ja Tupanaãrü Ixĩgüxe, pema rü marü 
Tupanape̱xewa peixüüne jerü 
Ngechuchu ja Cristu marü pexü̃ 
nixüünexẽẽ. Rü Tupana rü marü pexü̃ 
nade na norü duü̃xü̃gü peixĩgüxü̃ca̱x 
wüxigu namaã i guxü̃ma i ngẽma 
duü̃xü̃gü i guxü̃wama tórü Cori ja 
Ngechuchu ja Cristuxü̃ icua̱xüü̃güxü̃. Rü 
nüma ja Ngechuchu ja tórü Cori ixĩcü, 
rü ngẽma duü̃xü̃güarü Cori ta nixĩ. 3 Rü 
chanaxwa̱xe ja Tanatü ja Tupana rü 
tórü Cori ja Ngechuchu ja Cristu 
poraãcü pexü̃ narüngü̃xẽẽ rü pexü̃ 
nataãẽxẽẽ. 
 
Tupana tüxü̃ narüngü̃xẽẽ erü 
Cristuarü duü̃xü̃gü tixĩgü 
4-5 Rü guxü̃guma pexca̱x Tupanana 
moxẽ chaxã, jerü Ngechuchu ja 
Cristugagu Tupana poraãcü pexü̃ 
narüngü̃xẽẽ, rü pexna nanamu ga Naãẽ i 
Üünexü̃ na guxü̃gutáma pemaã 
inaxã́ũxü̃ca̱x. Rü jima Cristugagu pexü̃́ 
nanatauxchaxẽẽ na nüxü̃ peixuxü̃ca̱x i 
norü ore, rü pexna nanaxã i cua̱x na 
meã ngẽma orexü̃ pecuáxü̃ca̱x. 6 Rü 
jemaãcü ga jexguma nüxü̃ pexĩnüẽgu ga 
jema ore ga Cristuchiga rü aixcuma 
pejaxõgü. 7 Rü ngẽmaca̱x i nhu̱xma na 
ípenaṉg̱uxẽẽxü̃ na wena táxarü núma 
naxũxü̃ ja tórü Cori ja Ngechuchu ja 
Cristu, rü Tupana pexna nanaxã i taxü̃ i 
cua̱x na taxuü̃ma pexü̃́ taxuxü̃ca̱x na 
naxca̱x pemaxẽxü̃. 8 Rü ngẽmaãcü tá 
pexna nadau ja Tupana nhu̱xmatáta 
nagú i naãne, rü guxü̃gutáma pexü̃ 
naporaexẽẽ na aixcuma 
pejaxõgüamaxü̃ca̱x rü naxca̱x 
pemaxẽxü̃ca̱x, na taxúema chixexü̃maã 
 
NÜXĨRAÜ̃XÜ̃ GA POPERA GA 
 
CORĨ́TIUCÜ̱̃Ã̱X GA JAXÕGÜXÜ̃TANÜWA 
 
NAMUXÜ̃ GA PAURU 
 
 
O Novo Testamento na língua ticuna do Brasil, 2da ed. ©2009, Liga Bíblica
411 
pexü̃ ixugüxü̃ca̱x i ngẽxguma wenaxãrü 
núma naxũxgu ja tórü Cori ja 
Ngechuchu ja Cristu. 9 Rü Tupana rü 
guxü̃guma najanguxẽẽ i norü uneta. Rü 
nüma nixĩ ga pexü̃ jadexechixü̃ na 
aixcuma Nane ja tórü Cori ja 
Ngechuchu ja Cristumücügü 
peixĩgüxü̃ca̱x. 
 
Nügü nitoje ga jaxõgüxü̃ 
10 Pa Chaueneẽgüx, tórü Cori ja 
Ngechuchu ja Cristuégagu pexü̃ 
chaca̱a̱xü̃ na wüxigu pegümaã 
perüxĩnüẽxü̃ rü tama pegü peitojexü̃ca̱x. 
Rü name nixĩ i aixcuma pegü 
pengechaü̃gü rü aixcuma wüxigutama 
perüxĩnüẽ i peãẽwa. 11 Pa Chaueneẽgüx, 
pemaã nüxü̃ chixu i ngẽma ore, jerü 
Cróetanüxü̃tanüwa nüxü̃ chacuáchiga 
ga pegümaã na penuẽxü̃, rü tama 
aixcuma wüxigu na perüxĩnüẽxü̃. 12 Rü 
pemaã nüxü̃ chixu i ngẽma erü nhuxre i 
pema rü: 
“Chama rü Pauruwe charüxũ”, 
nhaperügügü. Rü togue rü: 
“Chama rü Aporuwe charüxũ”, 
nhaperügügü. Rü togue rü: 
“Chama rü Pedruwe charüxũ”, 
nhaperügügü. Rü togue rü: 
“Chama rü Cristuwe charüxũ”, 
nhaperügügü. 13 ¿Rü nhuxãcü nixĩ i 
ngẽma? ¿Pexca̱x rü Cristu rü marü 
nijauxje? ¿E̱xna pema nüxü̃ pecua̱xgu rü 
chama i Pauru chiĩxü̃ ga curuchawa 
pexca̱x chipotaxü̃ rü chajuxü̃? ¿Rü e̱xna 
pema nüxü̃ pecua̱xgu rü chauégagu jiĩxü̃ 
ga ípebaiü̃xü̃? 14 Rü Tupanana moxẽ 
chaxã, jerü taxúema pexü̃ íchabaiü̃xẽẽ 
ga pemax. Rü Crispu rü Gajuxicatama 
nixĩ ga íchabaiü̃xẽẽxü̃. 15 Rü ngẽmaca̱x 
taxucürüwa texé tügü tixu na 
chauégagu ítabaiexü̃. 16 Rü jemáãcü 
aixcuma íchanabaiü̃xẽẽ ga 
Estéfanatanüxü̃gü ta, notürü chauxca̱x 
rü taxúema ga togue tüxü̃ íchabaiü̃xẽẽ. 
17 Jerü nüma ga Cristu rü tama choxü̃ 
namu ga duü̃xü̃güxü̃ na 
íchabaiü̃xẽẽxü̃ca̱x, notürü choxü̃ namu 
na duü̃xü̃gümaã nüxü̃ chixuxü̃ca̱x i norü 
ore i mexü̃ i tüxü̃ maxẽxẽẽxü̃. Rü 
nanaxwa̱xe i tauxchaxü̃ i oremaã nüxü̃ 
chixu i ngẽma ore. Erü ngẽxguma chi 
nhama nüxü̃ cua̱xü̃chixü̃rüü̃ nüxü̃ 
chixuxgu i ngẽma ore, rü ngürüãchi i 
duü̃xü̃gü rü tá chaguama narüxĩnüẽ rü 
tá nüxü̃ inajarüngümaẽ na Cristu jiĩxü̃ 
ga tüxü̃ maxẽxẽẽcü ga jexguma 
curuchagu naju̱xgux. 
 
Cristuwa nixĩ ga Tupana inawéxü̃ 
ga norü pora rü norü cua̱x 
18 Rü ngẽma ore na nhuxãcü tórü 
pecaduca̱x curuchagu najuxü̃ ga Cristu, 
rü wüxi i notüca̱xmamare nixĩ naxca̱x i 
ngẽma duü̃xü̃gü i pocuwa ĩxü̃. Notürü 
jixema na Tupana tüxü̃ maxẽxẽẽxü̃, rü 
nüxü̃ tacua̱x na ngẽma ore rü 
Tupanaãrü pora jiĩxü̃. 19 Erü norü ore i 
ümatüxü̃wa rü nhanagürü ga Tupana: 
“Rü tá ichajanaxoxẽẽ i guxü̃ma i 
norü cua̱x i ngẽma duü̃xü̃gü i 
nüxü̃ cua̱xü̃chixü̃. Rü tá nüxü̃ 
chaxo i ngẽma duü̃xü̃güarü 
cua̱x”, 
nhanagürü. 20 Rü nhu̱xmax, Pa 
Chaueneẽgüx, ¿Tupanape̱xewa rü 
ṯacüwa namexü̃ i ngẽma duü̃xü̃gü i 
poraãcü nüxü̃ cua̱xü̃chixü̃? ¿Rü ṯacüwa 
namexü̃ i ngẽma duü̃xü̃gü i Muĩsé 
ümatüxü̃ i mugüwa ngu̱xẽẽtaegüxü̃? 
1 CORĨ́TIUCÜ̱̃Ã̱X 1 
O Novo Testamento na língua ticuna do Brasil, 2da ed. ©2009, Liga Bíblica
412 
¿Rü ṯacüwa namexü̃ i ngẽma duü̃xü̃gü i 
meã nüxü̃ cua̱xgüxü̃ i nhama i naãneãrü 
cuáchigagu na jadexagüxü̃? Erü guxü̃ma 
i ngẽma cua̱x i duü̃xü̃gü nagu rüxĩnüẽxü̃ 
rü Tupanaca̱x rü taxuwama name. 
21 Notürü nüma ja Tupana ja guxü̃xü̃ma 
cuácü, rü tama nanaxwa̱xe na nhama i 
naãnecü̱̃ã̱x i duü̃xü̃güarü cuágagu na 
jiĩxü̃ i naxü̃tawa nangugüxü̃ i nümagü. 
Notürü nanaxwa̱xe na ngẽma norü ore i 
mexü̃gagu na jiĩxü̃ i namaxẽxẽẽãxü̃ i 
ngẽma duü̃xü̃gü i jaxõgüxü̃ woo togüca̱x 
rü notüca̱xmamare jixĩgu i ngẽma ore. 
22 Ngẽma Judéugü rü nüxü̃ nadaugüchaü̃ 
i cua̱xruü̃gü i Tupanaãrü poramaã üxü̃ 
na ngẽmawa nüxü̃ nacua̱xgüxü̃ca̱x na 
aixcuma jiĩxü̃ i ngẽma ore i nüxü̃ 
ixugüxü̃. Rü ngẽma Gregugü rü naxca̱x 
nadaugü i nhama i naãneãrü cua̱x na 
meã nüxü̃ nacua̱xgüxü̃ca̱x. 23 Notürü 
ngẽma ore i toma nüxü̃ tixuxü̃, rü Cristu 
ga curuchawa ipotacüchiga nixĩ. Rü 
ngẽma ore rü naãẽwa nangu̱x i 
Judéugü. Rü ngẽma duü̃xü̃gü i tama 
Judéugü ixĩgüxü̃ca̱x rü wüxi i 
notüca̱xmamare nixĩ. 24 Notürü ngẽma 
duü̃xü̃gü i Tupana idexechixü̃ i Judéugü 
rü e̱xna tama Judéugü ixĩgüxü̃ rü ngẽma 
duü̃xü̃güca̱x rü Cristuwa nixĩ ga Tupana 
inawéxü̃ ga norü pora rü norü cua̱x. 
25 Rü jema Tupana üxü̃ ga jexguma 
naju̱xgu ga Cristu rü muxü̃ma i 
duü̃xü̃güca̱x rü wüxi i ngẽãẽmarexü̃rüü̃ 
nixĩ. Notürü ngẽma Tupana nagu 
rüxĩnüxü̃ rü guxü̃ma i nhama i 
naãnecü̱̃ã̱x i duü̃xü̃güarü cua̱xarü jexera 
nixĩ. Rü jexguma curuchagu naju̱xgu ga 
Cristu rü muxü̃ma ga duü̃xü̃güca̱x rü 
natura ga Tupana ga jexguma. Notürü 
jexguma nixĩ ga inawéãxü̃ ga nhuxãcü 
guxü̃ i duü̃xü̃güarü jexera na 
naporaxü̃chixü̃. 26 Pa Chaueneẽgüx, 
name nixĩ i nagu perüxĩnüẽ na nhuxãcü 
Tupana pexü̃ idexechixü̃ na norü 
duü̃xü̃gü peixĩgüxü̃ca̱x. Rü noxretama 
peixĩgü na nüxü̃ pecua̱xüchixü̃ ega 
duü̃xü̃gü pexü̃ ngugügu, rü noxretama 
peixĩgü na ãẽ̱xgacügü peixĩgüxü̃, rü 
noxretama peixĩgü i ngẽma itaarü 
dĩẽruã́xü̃tanüxü̃ peixĩgüxü̃. Notürü woo 
ngẽmaãcü peixĩgügu rü Tupana rü pexü̃ 
nidexechi na norü duü̃xü̃gü 
peixĩgüxü̃ca̱x. 27 Rü Tupana najadexechi 
ga jema duü̃xü̃gü ga togü ga duü̃xü̃gü 
nüxü̃ ixuxgu rü taxuü̃ma icuáxü̃. Rü 
jemaãcü nanaxü ga Tupana na 
naxãneẽxẽẽãxü̃ca̱x i ngẽma duü̃xü̃gü i 
nüxü̃ icua̱xüchixü̃. Rü Tupana 
najadexechi ga jema duü̃xü̃gü ga togü 
nüxü̃ ixuxgu rü turaexü̃. Rü jemaãcü 
nanaxü ga Tupana na 
naxãneẽxẽẽãxü̃ca̱x i ngẽma duü̃xü̃gü i 
poraexü̃. 28 Rü Tupana najadexechi ga 
jema duü̃xü̃gü ga togü nüxü̃ oexü̃, rü 
nhama i naãnewa taxuü̃ma ixĩgüxü̃. Rü 
jemaãcü nanaxü ga Tupana na taxuü̃ma 
jixĩgüxü̃ca̱x i ngẽma duü̃xü̃gü i ṯacü 
ixĩgüxü̃. 29 Rü ngẽmaca̱x taxucürüwama 
texé tügü ticua̱xüü̃ i Tupanape̱xewa. 
30 Rü nümatama ga Tupana nixĩ ga 
Ngechuchu ja Cristuarü duü̃xü̃güxü̃ 
pexü̃ jaxĩgüxẽẽxü̃. Rü tatanüwa nanamu 
ga Cristu na nüma tüxna naxããxü̃ca̱x i 
cua̱x i aixcuma ixĩxü̃, rü pecaduwa tüxü̃ 
ínanguxü̃xẽẽxü̃ca̱x. Rü nüma ja Cristu 
nixĩ i tüxü̃ namaxẽxẽẽxü̃ rü tüxü̃ 
jamexẽẽgüxü̃ na aixcuma ixüünexü̃ca̱x i 
nape̱xewa ja Tupana. 31 Rü ngẽmaca̱x i 
Tupanaãrü ore i ümatüxü̃wa rü 
nhanagürü: 
1 CORĨ́TIUCÜ̱̃Ã̱X 1 
O Novo Testamento na língua ticuna do Brasil, 2da ed. ©2009, Liga Bíblica
413 
“Rü ngẽxguma texé tügü 
icua̱xüü̃chaü̃gu rü name nixĩ i 
tórü Corixü̃ ticua̱xüü̃, erü nüma 
nixĩ i tüxü̃ nangü̃xẽẽxü̃”, 
nhanagürü. 
 
Cristu ga curuchawa ipotacüchiga 
 
2
  
1 Pa Chaueneẽgüx, jexguma noxri 
petanüwa chaxũxgu na pemaã nüxü̃ 
chixuxü̃ca̱x ga Tupanaãrü ore i aixcuma 
ixĩxü̃ i Cristuchiga, rü tama nhama nüxü̃ 
cua̱xü̃chixü̃rüü̃ãcüma pemaã chidexa, rü 
tama ore ga guxchaxü̃maã nixĩ ga pemaã 
nüxü̃ chixuxü̃. 2 Jerü jexguma petanüwa 
chajexmagu, rü Cristuchigaxü̃xĩcatama 
pemaã chixu. Rü taxuü̃ma ga ṯacü ga 
togu charüxĩnü. Rü jemaãcü Ngechuchu 
ja Cristu ga curuchawa 
ipotacüguxicatama nixĩ ga charüxĩnüxü̃. 
3 Rü jexguma petanüwa chaxũxgu rü 
chauxca̱x rü nataxuma ga chorü pora, rü 
chorü muü̃maã pepe̱xewa chidu̱ru̱x. 4 Rü 
jexguma pemaã chidexagu rü pemaã 
nüxü̃ chixuxgu ga Tupanaãrü ore, rü 
tama nhama nüxü̃ cua̱xü̃chixü̃rüü̃ãcüma 
pemaã nüxü̃ chixu na jemaãcü pexü̃́ 
chanangúchaü̃xẽẽxü̃ca̱x na 
pejaxõgüxü̃ca̱x. Notürü Tupanaãẽ i 
Üünexü̃ãrü ngü̃xẽẽmaã rü Tupanaãrü 
poramaã nixĩ ga pexü̃́ 
chanangúchaü̃xẽẽxü̃. 5 Rü jemaãcü 
Tupanaãrü poramaã pemaã nüxü̃ chixu 
ga jema ore na Tupanagagu jiĩxü̃ na nüxü̃́ 
pejaxõgüxü̃, rü tama nhama i naãnecü̱̃ã̱x 
i duü̃xü̃güarü cuágagu na jiĩxü̃. 
 
Tupana rü Naãẽ i Üünexü̃wa nügü 
tüxü̃ nacua̱xẽẽ 
6 Notürü pemaã nüxü̃ chixu, rü 
ngẽxguma natanüwa changẽxmagu i 
ngẽma duü̃xü̃gü i marü meãma 
jaxõgüxü̃, rü ngẽxguma nixĩ i 
chanangúexẽẽxü̃ i ngẽma aixcuma taxü̃ i 
cua̱x i maxü̃ i üünexü̃chiga ixĩxü̃. 
Notürü ngẽma cua̱x rü tama nhama i 
naãnewa ne naxũ, rü bai i nhama i 
naãneãrü ãẽ̱xgacügü i paxa tá 
ijarüxoxü̃wa ne naxũ. 7 Notürü ngẽma 
cua̱x rü Tupanawa nixĩ i ne naxũxü̃. Rü 
ngẽma cua̱x nixĩ ga noxri taũta naãne 
ü̱xgu Tupanaxĩcatama nüxü̃ cuáxü̃ ga na 
nhuxãcü tá tüxna naxããxü̃ i maxü̃ i 
taguma gúxü̃. 8 Notürü jema Tupana 
nagu rüxĩnüxü̃, rü taxuü̃ma ga nhama 
ga naãnecü̱̃ã̱x ga ãẽ̱xgacü nüxü̃ nacua̱x. 
Jerü jexguma chi aixcuma nüxü̃ 
nacua̱xgügu ga jema Tupana nagu 
rüxĩnüxü̃ rü tau chima curuchawa 
najapotagü ga guma mecü ja tórü Cori. 
9 Notürü jema Tupanaãrü ore i ümatüxü̃ 
nüxü̃ ixuxü̃rüü̃ãcü nangupetü. Erü norü 
orewa rü nhanagürü: 
“Rü ngẽma duü̃xü̃gü i Tupanaxü̃ 
ngechaü̃güxü̃ca̱x, rü nüma 
nanamexẽẽ i ṯacü i taxúema 
nüxü̃ dauxü̃, rü taguma texé 
nüxü̃ ĩnüxü̃, rü bai i texé nagu 
rüxĩnüxü̃”, 
nhanagürü i norü orewa. 10 Rü ngẽma 
Tupana mexẽẽxü̃ naxca̱x i ngẽma 
duü̃xü̃gü i nüxü̃ ngechaü̃güxü̃, rü 
nhu̱xma rü tüxü̃ nüxü̃ nacua̱xẽẽ i ngẽma, 
jerü núma nanamu ga Naãẽ i Üünexü̃ na 
taxca̱x nango̱xẽẽãxü̃ca̱x. Rü ngẽma Naãẽ 
i Üünexü̃ rü guxü̃xü̃ma nacua̱x, rü 
a̱i̱xrüxü̃ i ngẽma Tupanaxĩcatama nüxü̃ 
cuáxü̃ rü ta nüxü̃ nacua̱x. 11 Rü 
duü̃xü̃gütanüwa rü ¿texé nüxü̃ tacua̱x na 
ṯacügu naxĩnüxü̃ ja wüxi ja jatü? Rü 
naãẽxĩcatama nixĩ i nüxü̃ cuáxü̃ i ngẽma 
1 CORĨ́TIUCÜ̱̃Ã̱X 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
414 
nagu naxĩnüxü̃ i ngẽma jatü. Rü 
ngẽxgumarüü̃ ta Tupanaãẽ i 
Üünexü̃xĩcatama nixĩ i nüxü̃ cuáxü̃ na 
ṯacügu naxĩnüxü̃ ja Tupana. 12 Rü jixema 
rü tama nhama i naãnecü̱̃ã̱x i naãẽ nixĩ i 
ijauxgüxü̃. Notürü Naãẽ i Üünexü̃ ga 
Tupana núma muxü̃ nixĩ ga ijauxgüxü̃, 
na aixcuma nüxü̃ icuáxü̃ca̱x i guxü̃ma i 
ngẽma mexü̃gü ga Tupana norü 
ngechaü̃maã tüxna ãmarexü̃. 13 Rü 
nhu̱xma na pemaã nüxü̃ tixuxü̃ i 
ngẽmachiga, rü Tupanaãẽ i Üünexü̃ 
toxna ãxü̃ i oremaã nixĩ i pemaã nüxü̃ 
tixuxü̃. Rü tama ore i torü cua̱xwa 
tajaxuxü̃maã nixĩ i pemaã nüxü̃ tixuxü̃. 
Rü ngẽmaãcü nüxü̃ tixu i Tupanaãẽ i 
Üünexü̃ãrü ore namaã i ngẽma duü̃xü̃gü 
i aixcuma Tupanaãẽ nawa ngẽxmagüxü̃. 
14 Rü texé ja tama Tupanaãẽ i Üünexü̃ 
tümawa ngẽxmaxẽ, rü taxucürüwa 
tanajaxu i ngẽma Tupanaãẽ i Üünexü̃ 
tüxü̃ ngu̱xẽẽxü̃, erü tümaca̱x ja jíxema 
duü̃xẽ rü notüca̱xmamare nixĩ. Rü tama 
nüxü̃ tacua̱xéga erü jíxema Tupanaãẽ i 
Üünexü̃ tümawa ngẽxmaxẽxĩcatama tixĩ 
ja nüxü̃ cuáxe na tanangugüxü̃ na nhuxũ 
nhaxü̃chiga jiĩxü̃ i ngẽma Tupanaãẽ i 
Üünexü̃ tüxü̃ ngu̱xẽẽxü̃. 15 Rü jíxema 
duü̃xẽ ja Tupanaãẽ i Üünexü̃ tümawa 
ngẽxmaxẽ, rü meã tanangugü i guxü̃ma. 
Notürü ngẽma togü i duü̃xü̃gü i tama 
Tupanaxü̃ cua̱xgüxü̃, rü taxucürüwama 
tümaãrü maxü̃xü̃ nangugü ja jíxema 
duü̃xẽ ja aixcuma Tupanaãẽ tümawa 
ngẽxmaxẽ. 16 Erü Tupanaãrü ore i 
ümatüxü̃wa rü nhanagürü: 
“¿Texé nüxü̃ tacua̱x na ṯacügu 
naxĩnüxü̃ ja tórü Cori? ¿Rü texé 
nüxü̃ tacua̱x na Tupanaxü̃ 
taxucu̱xẽxü̃?” 
nhanagürü. Notürü jixema nixĩ i 
aixcuma nüxü̃ icuáxü̃ i ngẽma Cristu 
nagu rüxĩnüxü̃. 
 
Pauru rü Aporu rü wüxigu 
Tupanaãxü̃́ napuracüe 
 
3
  
1 Pa Chaueneẽgüx, jexguma noxri 
petanüwa changuxgu, rü 
taxucürüwa ngẽma duü̃xü̃gü i Tupanaãẽ 
nawa ngẽxmaxü̃maã 
chidexagurüü̃ãcüma pemaã chidexa. 
Notürü nhama i naãnecü̱̃ã̱x i tama 
Tupanaxü̃ cua̱xgüxü̃maã chidexagurüü̃ 
nixĩ ga pemaã chidexaxü̃. Jerü pema rü 
jexwacax, pejaxõgü ga jexguma, rü 
jemaca̱x jexwacax jaxõgüxü̃maã 
chidexagurüü̃ãcüma pemaã nüxü̃ chixu 
ga Cristuchiga. 2-3 Rü tauxchaxü̃ ga 
oremaã pexü̃ changúexẽẽ, ngẽxgumarüü̃ 
i wüxi i õxchana ega noxri nabuxgu rü 
naẽgünenixü̃ ja tauxchaãcü jaxaxüne 
nüxna taxã. Rü jemaãcü tauxchaxü̃ ga 
oremaã pemaã nüxü̃ chixu ga 
Tupanaãrü ore ga noxrix, jerü 
taxucürüwa nüxü̃ pecua̱xéga ga 
Tupanaãrü ore ga guxchaxü̃. Rü 
nhu̱xma rü ta tama nüxü̃ pecua̱xéga i 
Tupanaãrü ore i guxchaxü̃, erü nhama 
tama jaxõgüxü̃ i duü̃xü̃gürüü̃tama 
pemaxẽ. Rü dücax, ngẽxguma nhu̱xma 
rü ta peixauxãchiwa̱xegu rü pegümaã 
penuẽgu, rü ngẽmawa nango̱x na ngẽma 
tama jaxõgüxü̃rüü̃tama nagu 
perüxĩnüẽxü̃ rü nhama i 
naãnecü̱̃ã̱xrüü̃tama na pemaxẽxü̃. 4 Rü 
ngẽxguma petanüwa wüxie nhagügu rü: 
“Chama rü Pauruwe charüxũ”, 
nhagügu, rü togue rü: 
“Chama rü Aporuwe charüxũ”, 
nhagügu, rü ngẽmawa nüxü̃ tacua̱x na 
1 CORĨ́TIUCÜ̱̃Ã̱X 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
415 
ngẽma duü̃xü̃gü i tama 
jaxõgüxü̃rüü̃tama na pemaxẽxü̃. 5 Rü 
ngẽxguma meã nagu rüxĩnüẽgu, ¿rü ṯacü 
chixĩ i chama i Paurux? rü ¿ṯacü nixĩ i 
nüma i Aporux? Toma rü Tupanaãrü 
duü̃xü̃gümare tixĩgü, rü togagu nixĩ ga 
nüxü̃́ pejaxõgüxü̃ ga tórü Cori ja 
Ngechuchu. Rü wüxichigü ga toma rü 
tanaxü ga jema puracü ga tórü Cori 
toxna ãxü̃. 6 Rü chauxü̃tawa nixĩ ga nüxü̃ 
pexĩnüẽxü̃ rü pejaxõgüxü̃ ga Tupanaãrü 
ore ga noxrix, rü Aporu nixĩ ga pexü̃ 
rüngü̃xẽẽcü na jexeraãcü meã 
pejaxõgüxü̃ ga jema ore. Notürü Tupana 
nixĩ ga pexna naxãcü ga maxü̃. 7 Rü 
ngẽmaca̱x woo jíxema tüxira 
duü̃xü̃gümaã nüxü̃ ixuxe i Tupanaãrü 
ore rü woo jíxema wixwena jexeraãcü 
duü̃xü̃güxü̃ ngúexẽẽ́xẽ, rü taxuü̃ma 
tixĩgü. Notürü Tupana nixĩ ja guxü̃ma 
ücü, erü nüma nixĩ i duü̃xü̃güxü̃ 
namaxẽxẽẽxü̃. 8 Rü ngẽmaãcü ja jíxema 
tüxira duü̃xü̃gümaã nüxü̃ ixuxe i 
Tupanaãrü ore, rü jíxema wixwena 
jexeraãcü duü̃xü̃güxü̃ ngúexẽẽ́xẽ rü 
tawüxigumare i ngẽma puracüwa. 
Notürü Tupana rü tá tüxü̃́ nanaxütanü i 
tümaãrü puracü ja wüxichigü 
ngẽxgumarüü̃ na nhuxãcü nüxü̃́ 
tapuracüexü̃. 9 Rü ngẽmaãcü i chama i 
Pauru rü taeneẽ ja Aporu rü wüxigu 
Tupanaãxü̃́ tapuracüe. Rü ngẽmaãcü nixĩ 
i petanüwa napuracüxü̃ ja Tupana. Rü 
perü maxü̃wa nixĩ i napuracüxü̃ na 
nüma nanaxwa̱xexü̃ãcüma peixĩgüxü̃ca̱x. 
10 Rü chama nixĩ ga Tupana choxü̃ muxü̃ 
na chaxira pemaã nüxü̃ chixuxü̃ca̱x ga 
Cristuchiga. Rü togü nixĩ ga chawena 
jexeraãcü pexü̃ ngúexẽẽxü̃. Notürü 
guxãma ja texé ja naxǘxe i nhaã puracü 
rü tanaxwa̱xe i taxuãẽ na meã 
tanaxüxü̃ca̱x. 11 Rü nhaã puracü rü 
Ngechuchu ja Cristuwa nixĩ ga 
inaxügüxü̃, rü ngẽmaca̱x taxucürüwama 
texé tajangucuchixẽẽ i to i tüxü̃ 
maxẽxẽẽxü̃. 12 Rü nhu̱xma na norü 
puracü ixüxü̃ i wüxichigü i jixema, rü 
tanaxwa̱xe i taxuãẽ na aixcuma meã 
naxüxü̃ i ngẽma. Erü jíxema aixcuma 
meã naxǘxe i norü puracü, rü nhama 
wüxi i ĩpataarü üruü̃ i uirumü rü 
dĩẽrumü rü nuta i mexẽchixü̃maã 
üpataxü̃rüü̃ tixĩ. Notürü jíxema tama 
aixcuma meã naxǘxe i ngẽma Cristuarü 
puracü rü nhama ĩpataarü üruü̃ i 
chixexü̃ i naĩ rü naĩxã́tü rü 
dexnemena̱xãmaremaã üpataxü̃rüü̃ tixĩ. 
13 Notürü ngẽxguma nagu̱xgu i naãne, rü 
tá nango̱x na nhuxãcü naxüãxü̃ i 
Tupanaãrü puracü i wüxichigü i duü̃xü̃. 
Erü ngẽma ngunexü̃gu rü tá nangẽxma 
ja üxü ja taxüchine. Rü nhama ṯacü 
üxüwa figuxü̃rüü̃ tá nixĩ i Tupana nüxü̃ 
na üxü̃ i wüxichigü i duü̃xü̃ãrü puracü 
na nüxü̃ nacuáxü̃ca̱x ngoxi aixcuma 
name rü e̱xna tama. 14 Rü jíxema 
aixcuma meã naxǘxe i Cristuarü puracü, 
rü jima ĩpata ja taixü̃ne ja tama üxümaã 
ixaxü̃nerüü̃ tá nixĩ i ngẽma tümaãrü 
puracü. Rü tá Tupanaxü̃tawa tanajaxu i 
tümaãrü natanü naxca̱x i ngẽma taxüxü̃. 
15 Notürü jíxema tama aixcuma meã 
naxǘxe i ngẽma puracü, rü jima ĩpata ja 
tama taixü̃ne ja üxümaã ixaxü̃nerüü̃ tá 
nixĩ i ngẽma tümaãrü puracü. Rü tá 
ngẽxma inajarüxomare i guxü̃ma i 
ngẽma taxüxü̃. Rü tüxicatama 
tãũxü̃táma tixa nhama wüxi i duü̃xü̃ i 
üxüemawa ijagoxü̃rüü̃. 16 ¿Tama e̱xna 
nüxü̃ pecua̱x i pema rü Tupanapata na 
1 CORĨ́TIUCÜ̱̃Ã̱X 3 
O Novo Testamento na língua ticuna do Brasil, 2da ed. ©2009, Liga Bíblica
416 
peixĩgüxü̃, rü Tupanaãẽ i Üünexü̃ rü 
petanüwa na namaxü̃xü̃? 17 Rü 
ngẽxguma texé pexü̃ chixetanüxẽẽgu, rü 
Tupana tá tüxü̃ napocu, erü Tupanapata 
ja nawa namaxü̃ne rü naxüüne. Rü 
pematama nixĩ ja jima Tupanapata na 
peixĩgüxü̃. 18 Tama name i texé tügütama 
tawomüxẽẽ. Rü ngẽxguma petanüwa 
texé tügügu rüxĩnügu na wüxi i duü̃xü̃ i 
nüxü̃ cuáxe na tiĩxü̃ i nhama i naãnewa, 
rü name nixĩ i nhama taxuü̃ma 
tacuáxü̃rüü̃ tügü tixĩxẽẽ. Rü ngẽxguma 
tá nixĩ i wüxi i duü̃xü̃ i aixcuma nüxü̃ 
cuáxe tá tiĩxü̃. 19 Erü nhama i naãneãrü 
cua̱x rü wüxi i ngẽãẽmarexü̃ nixĩ i 
Tupanaca̱x. Erü Tupanaãrü ore i 
ümatüxü̃wa rü nhanagürü: 
“Rü ngẽma duü̃xü̃gü i nügügu 
rüxĩnüẽxü̃ na nüxü̃ 
cua̱xü̃chigüxü̃ jiĩxü̃, rü norü 
cua̱xgutama ínanatüexẽẽ ja 
Tupana”, 
nhanagürü. 20 Rü ngẽma ore rü 
nhanagürü ta: 
“Tórü Cori ja Tupana rü nüxü̃ 
nacua̱x na taxuwama namexü̃ i 
ngẽma nagu naxĩnüẽxü̃ i ngẽma 
duü̃xü̃gü i nüxü̃ icua̱xüchixü̃”, 
nhanagürü. 21 Rü ngẽmaca̱x tama name 
na texé tügü icua̱xüü̃xü̃ na ṯacü rü 
jatüarü ngu̱xẽẽtaewe na tarüxũxü̃ca̱x. 
Erü Tupana rü marü pexna nanaxã i 
guxü̃ma na pexrü jiĩxü̃ca̱x. 22 Rü 
ngẽmaca̱x i chama i Pauru, rü taeneẽ ja 
Aporu, rü taeneẽ ja Pedru, rü nhama i 
naãne, rü torü maxü̃, rü torü ju, rü 
nhamatama i ngunexü̃, rü moxü̃ãrü 
ngunexü̃, rü guxü̃ma i ngẽma rü pexrü 
nixĩ. 23 Rü pematama rü Cristuarü 
peixĩgü. Rü Cristu rü Tupanaãrü nixĩ. 
 
Jema ngúexü̃gü ga Ngechuchu 
imugüxü̃ãrü puracüchiga 
 
4
  
1 Rü ngẽmaca̱x tanaxwa̱xe i tomaã 
nagu perüxĩnüẽ na Cristuarü 
puracütanüxü̃mare na tixĩgüxü̃. Rü 
nüma nixĩ i toxü̃ namuxü̃ na pexü̃ 
tangúexẽẽxü̃ca̱x ga jema ore ga noxri 
Tupanaxĩcatama nüxü̃ cuáxü̃. 2 Rü 
ngẽxguma texé ṯacü rü puracü tüxü̃ 
üxẽẽgu, rü tanaxwa̱xe i aixcuma 
tajanguxẽẽ i ngẽma puracü i tüxna 
taxãxü̃ na ngẽmaãcü inawéxü̃ca̱x na 
aixcuma wüxi i duü̃xü̃ i mexü̃ ixĩxü̃. 3 Rü 
ngẽmaca̱x i nhu̱xma na meã 
chajanguxẽẽchaü̃xü̃ i ngẽma puracü i 
Tupana choxna ãxü̃, rü taxuü̃ca̱xma 
chaugüca̱x chaxoegaãẽ ega woo choxna 
pecagu rü e̱xna ṯacü rü ãẽ̱xgacügü 
choxna caxgu naxca̱x i ngẽma puracü i 
chaxüxü̃. Rü woo i chamatama rü 
taxuxü̃ca̱xma íchicua̱x na ngextá chixri 
chanaxüxü̃ i ngẽma puracü. 4 Notürü 
nhu̱xma na chamatama nagu 
charüxĩnüxü̃ na nataxuü̃ma i chorü 
chixexü̃ i Tupanape̱xewa, rü tama 
ngẽmaca̱x Tupana choxü̃ nadau na 
changearü pecaduã́xü̃. Erü nümatama ja 
tórü Cori ja Tupana nixĩ i aixcuma 
choxü̃ nacuáarü maxü̃ã́xü̃. 5 Rü 
ngẽmaca̱x tama name na texéxü̃ 
pengugüarü maxü̃ã́xü̃ naxü̃pa na núma 
naxũxü̃ ja tórü Cori. Notürü name nixĩ i 
meã nüxü̃ ípenaṉg̱uxẽẽ, erü nüma tá 
nixĩ i nango̱xẽẽãxü̃ i guxü̃ma i ngẽma 
nhu̱xma icúxü̃ rü guxü̃ma i ngẽma 
duü̃xü̃gü naãẽwa nagu rüxĩnüẽxü̃. Rü 
ngẽxguma tá nixĩ ja Tupana i tümamaã 
nataãẽxü̃ ja wüxichigü ja jíxema 
aixcuma mexü̃ ügüxe. 6 Pa Chaueneẽgüx, 
1 CORĨ́TIUCÜ̱̃Ã̱X 3 
,  
4 
O Novo Testamento na língua ticuna do Brasil, 2da ed. ©2009, Liga Bíblica
417 
perü mexü̃ca̱x nixĩ i pemaã nüxü̃ tixuxü̃ 
i ngẽma ore na nhuxãcü Tupana 
naxwa̱xexü̃ na pemaxẽxü̃. Rü chama rü 
Aporu nixĩ i perü cua̱xruü̃gü tixĩgüxü̃ na 
towa pengúexü̃ na Tupanaãrü ore 
pemaã nüxü̃ ixuxü̃rüü̃ penaxüxü̃. Rü 
ngẽmaca̱x tama name na wüxi i perü 
ngu̱xẽẽtaexü̃maã petaãẽgüxü̃ rü to rü 
nüxü̃ pexoexü̃. 7 Rü nhu̱xma rü pexna 
chaca, ¿rü texé tixĩ ja jíxema togüarü 
jexera pexü̃ ixĩxẽẽ́xẽ? ¿Rü ṯacü rü cua̱x i 
pexü̃́ ngẽxmaxü̃ i tama Tupana 
nügüchiga pexna ãxü̃? Rü nhu̱xma na 
nüma pexna naxããxü̃ i ngẽma cua̱x ¿rü 
tü̱xcüü̃ pegü peicua̱xüü̃gü nhama 
pematama perü poramaã 
penajaxuxü̃rüü̃? 8 Rü pegügu 
perüxĩnüẽgu rü aixcuma marü meãma 
Tupanaxü̃ peicua̱xüchi rü marü pexü̃́ 
nangẽxma i guxü̃ma i ṯacü i 
penaxwa̱xexü̃ na naxü̃tawa 
pengugüxü̃ca̱x. Rü pegügu perüxĩnüẽgu 
rü ãẽ̱xgacügü i taxü̃rüü̃ peixĩgü rü 
taxuü̃ma i toxü̃tawa penaxwa̱xe i 
nhu̱xmax. ¡Chierü aixcuma 
Tupanape̱xewa ãẽ̱xgacügü peixĩgügu na 
toma rü ta wüxigu pemaã ãẽ̱xgacügü na 
tixĩgüxü̃ca̱x! 9 Rü toma na Ngechuchu 
toxü̃ imugüxü̃, rü chauxca̱x rü wixwe 
toxü̃ nawogü ja Tupana. Rü nhama 
pocuexü̃ i juewa ĩxü̃rüü̃ tixĩgü. Rü 
nhama wüxi i ṯacü i nüxü̃ nacugüexü̃rüü̃ 
tixĩgü i nape̱xewa i Tupanaãrü orearü 
ngeruü̃gü i dauxü̃cü̱̃ã̱x, rü nape̱xewa i 
nhama i naãnecü̱̃ã̱x i duü̃xü̃gü, rü 
nape̱xewa i guxü̃ma i ṯacü i Tupana üxü̃. 
10 Rü nhu̱xma na Cristuwe tarüxĩxü̃, rü 
ngẽmaca̱x taxuü̃ma icuáxü̃ toxü̃ nawogü 
i duü̃xü̃gü, notürü i pema rü pegügu 
perüxĩnüẽgu rü guxü̃xü̃ma pecua̱x i 
Cristuchiga. Toma nüxü̃ tacua̱x na 
duü̃xü̃güpe̱xewa taturaexü̃, notürü i 
pema rü pegügu perüxĩnüẽ na aixcuma 
peporaexü̃. Rü duü̃xü̃gü toxü̃ naxo, 
notürü pexü̃ nangechaü̃gü. 11 Rü 
nhu̱xma rü ta tama inajacua̱x na ngúxü̃ 
tingegüxü̃, erü nhu̱xma rü ta taija toxü̃́ 
nangu̱x, rü tiṯawae, rü tangexchiru. Rü 
duü̃xü̃gü rü chixri tomaã nachopetü, rü 
tangepata. 12 Rü tipae na jeü̃cürü 
toxme̱xmaã tapuracüeechaxü̃. Rü 
duü̃xü̃gü rü ṯacü tomaã nixugüe, notürü 
i toma rü mexü̃ i oremaã tanangãxü̃gü. 
Rü towe ningẽxü̃tanü, notürü jaxna 
namaã taxĩnüẽ. 13 Rü chixexü̃maã 
tochiga nidexagü, notürü i toma rü meã 
nachiga tidexagü. Rü nhama guxchirexü̃ 
nadaugüxü̃rüü̃ãcüma tomaã namaxẽ, rü 
nhama i duü̃xü̃gü i taxuwama mexü̃rüü̃ 
tomaã nixĩgü. Rü nhu̱xma rü ta rü 
ngẽmaãcü tomaã namaxẽ. 14 Tama 
pexca̱x chanaxümatü i nhaã popera na 
pexü̃ chaxãneẽxẽẽxü̃ca̱x. Notürü pexca̱x 
chanaxümatü na pexü̃ 
chixucu̱xẽgüxü̃ca̱x chauxacügüxü̃chirüü̃, 
erü pexü̃ changechaü̃. 15 Erü woo 
nangẽxmagu i muxü̃ma i perü 
ngu̱xẽẽruü̃gü i Cristuchiga pexü̃ 
ngúexẽẽxü̃, notürü chaxicatama nixĩ i 
penatü chiĩxü̃ ga Cristuxü̃ na 
pejaxuxü̃wa. Jerü chauxü̃tawa nixĩ ga 
noxri ga penajaxuxü̃ ga Ngechuchu ja 
Cristuarü ore i tüxü̃ maxẽxẽẽxü̃. Rü 
ngẽmaca̱x chaxicatama nixĩ i penatü 
chiĩxü̃ i perü õwa. 16 Rü ngẽmaca̱x pexü̃ 
chaca̱a̱xü̃ na chama chamaxü̃xü̃ãcüma 
meã na pemaxẽxü̃ca̱x. 17 Rü ngẽmaca̱x 
pexü̃tawa chanamu ja Timúteu ja 
poraãcü nüxü̃ changechaü̃cü ja chaune 
ixĩcü i tórü Coriarü orewa. Rü nüma rü 
1 CORĨ́TIUCÜ̱̃Ã̱X 4 
O Novo Testamento na língua ticuna do Brasil, 2da ed. ©2009, Liga Bíblica
418 
aixcuma meã najanguxẽẽ i guxü̃ma i 
ngẽma nawa chanamuxü̃. Rü nüma tá 
pexna nüxü̃ nacua̱xãchixẽẽ na nhuxãcü 
Ngechuchu ja Cristu naxwa̱xexü̃ãcüma 
meã chamaxü̃xü̃ ngẽma guxü̃nema ja 
tupauca i íchixũgüxü̃wa 
chanangúexẽẽxü̃rüü̃. 18 Rü nhuxre i 
pemagü rü pegü peicua̱xüü̃gü, erü nagu 
perüxĩnüẽ na tãũxü̃táma pexü̃tawa 
íchajadauxü̃. 19 Notürü ngẽxguma 
nanaxwa̱xegu ja tórü Cori, rü paxa tá 
ngẽ́ma chaxũ na pexü̃ íchajadauxü̃ca̱x. 
Rü ngẽxguma rü tá chamaxü̃chi nüxü̃ 
chadau ngoxi aixcuma nüxü̃́ nangẽxma i 
Tupanaãrü pora rü e̱xna nidexagümare i 
ngẽma duü̃xü̃gü i nügü icua̱xüü̃güxü̃. 
20 Erü Tupana ãẽ̱xgacü íjiĩxü̃wa rü tama 
dexagümare nixĩ notürü ngẽ́ma 
nangẽxma i pora. 21 ¿Rü nhu̱xma rü ṯacü 
e̱xna nixĩ i penaxwa̱xexü̃ i pemagü? 
¿Penaxwa̱xe na pexü̃ chingagüxü̃ i 
ngẽxguma ngẽ́ma changuxgu, rü e̱xna 
penaxwa̱xe na pexü̃ changechaü̃ãcüma 
rü pemaã chamecümaãcüma pexü̃ na 
íchajadauxü̃? 
 
Duü̃xü̃gü i chixri maxẽxü̃chiga 
 
5
  
1 Rü duü̃xü̃gü nüxü̃ nixugügü rü 
wüxi i jatü i petanüwa rü 
naẽrücümaãtama naxãma̱x. Rü ngẽma 
nixĩ i pecadu i poraãcü chixexü̃chixü̃, 
erü woo ngẽma duü̃xü̃gü i tama 
jaxõgüxü̃tanüwa rü tama ngẽmaãcü 
nangupetü. 2 ¿Rü nhuxãcü i pema i 
ngẽxguma i pegü peicua̱xüü̃güamaxü̃? 
Rü narümemaẽ chi nixĩ na poraãcü 
pengechaü̃güxü̃. Rü ngẽma jatü i ngẽma 
chixexü̃ üxü̃ rü name nixĩ na 
ípenamuxũchixü̃ i petanüwa. 3 Rü woo 
tama petanüwa changẽxmagu i chamax, 
notürü guxü̃guma pegu charüxĩnü. Rü 
nhama pexü̃tawa changẽxmaxü̃rüü̃ rü 
tórü Cori ja Ngechuchu ja Cristuégagu 
pemaã nüxü̃ chixu na ṯacü tá namaã 
pexüxü̃ i ngẽma duü̃xü̃. 4 Rü name nixĩ i 
tórü Cori ja Ngechuchu ja Cristuégagu 
pengutaque̱xegü. Rü nüma ja tórü Cori 
ja Ngechuchu rü tá napetanügu na pexü̃ 
naporaexẽẽxü̃ca̱x. Rü chama rü tá pexna 
chacua̱xãchi i chorü jumuxẽwa. 5 Rü 
ngẽma norü pocu i tá nüxna pexãxü̃ i 
ngẽma jatü, rü ngẽma tá nixĩ na 
ípenamuxũchixü̃ i petanüwa na Chataná 
ngúxü̃ nüxü̃ ingexẽẽxü̃ca̱x. Rü 
ngẽmaãcü tá inajarüxo i naxü̃neãrü 
ngúchaü̃ i chixexü̃, notürü naãẽ rü tá 
namaxü̃ i ngẽxguma wena núma 
naxũxgu ja tórü Cori ja Ngechuchu. 
6 ¡Rü tama name i pema rü pegü 
peicua̱xüü̃ naxca̱x i ngẽma pexüxü̃! 
¿Tama e̱xna nüxü̃ pecua̱x i ngẽma ore i 
nhaxü̃: 
“Wüxi i íraxü̃ i põũãrü puxẽẽruü̃ rü 
taxü̃ma i põũchara nipuxẽẽ”, nhaxü̃? 
7 Rü ngẽmaca̱x name nixĩ i nüxü̃ 
perüxoe i guxü̃ma i nuxcümaxü̃xü̃ i 
pecüma i pexü̃ chixexẽẽxü̃. Rü 
ngẽxguma ngẽmaãcü penaxü̱xgu, rü 
nhama ngexwacaxü̃xü̃ i põũ i ngearü 
puxẽẽruü̃ã́xü̃ i Üpetüchigaarü petawa 
ingṍxü̃rüü̃ tá peime. Rü nhu̱xma i 
pema rü aixcuma ngexwacaxü̃xü̃ i 
duü̃xü̃gü peixĩgü, jerü Cristu rü 
nhama wüxi i carnerurüü̃ marü 
tachicüü tórü pecaduca̱x naju. 8 Rü 
ngẽmaca̱x name nixĩ i nüxü̃ tarüxoe i 
nuxcümaxü̃xü̃ i tacüma i chixexü̃gü rü 
aixcuma Tupanagu tarüxĩnüẽ rü meã 
naxca̱x tamaxẽ, erü ngexwacaxü̃xü̃ i 
norü duü̃xü̃gü tixĩgü. 9 Nüxĩraü̃xü̃ ga 
1 CORĨ́TIUCÜ̱̃Ã̱X 4 
,  
5 
O Novo Testamento na língua ticuna do Brasil, 2da ed. ©2009, Liga Bíblica
419 
chorü poperawa rü pemaã nüxü̃ chixu 
na tama natanügu pexãgüxü̃ i ngẽma 
duü̃xü̃gü i naĩ i ngemaã naxü̃neãrü 
ngúchaü̃ ügüxü̃. 10 Notürü na jema 
nhachaxü̃ pexü̃, rü tama pemaã nüxü̃ 
chixu na nüxna 
peixĩgachitanüxü̃chixü̃ i ngẽma 
duü̃xü̃gü i tama jaxõgüxü̃ i naĩ i 
ngemaã maxẽmarexü̃, rü e̱xna ngẽma 
duü̃xü̃gü i guxü̃ma i ṯacü nügüna 
nuãchigüchaü̃güxü̃, rü e̱xna 
ngĩ́ta̱a̱xgüxü̃, rü e̱xna ngẽma duü̃xü̃gü 
i tupananetachicüna̱xãxü̃ 
icua̱xüü̃güxü̃. Erü ngẽxguma chi 
naxchaxwa ípechoxü̃gu i ngẽma 
duü̃xü̃gü, rü chi taxucürüwa i nhama 
i naãnewa pengẽxmagü. 11 Notürü 
jexguma pemaã nüxü̃ chixuxgu na 
tama natanügu pexãgüxü̃ i ngẽma 
duü̃xü̃gü i chixri maxẽxü̃, rü nachiga 
chidexa i ngẽma duü̃xü̃gü i nügü 
ixugüxü̃ na peeneẽgü i jaxõgüxü̃ na 
jixĩgüxü̃ notürü naĩ i ngemaã maxẽ, 
rü e̱xna aüexü̃, rü e̱xna 
tupananetachicüna̱xãxü̃ icua̱xüü̃güxü̃, 
rü e̱xna oregüta̱a̱xgüxü̃, rü e̱xna 
ngãxẽwa̱xegüxü̃, rü e̱xna ngĩ́ta̱a̱xgüxü̃. 
Rü ngẽma duü̃xü̃gü nixĩ i pemaã nüxü̃ 
chixuxü̃ na tama namexü̃ na natanügu 
pexãgüxü̃ rü bai i namaã na 
pechibüexü̃. 12-13 Erü tama cha̱xme̱xwa 
nangẽxma na nüxna chac̱axü̃ i ngẽma 
duü̃xü̃gü i tama Tupanaãxü̃́ jaxõgüxü̃. 
Rü Tupana tá nixĩ ja nüxna c̱acü i 
ngẽma duü̃xü̃gü. Notürü i pema rü 
peme̱xwa nangẽxma na nüxna pec̱axü̃ 
i ngẽma peeneẽgü i jaxõgüxü̃ i tama 
meã maxẽxü̃. Rü name nixĩ na 
petanüwa ípenamuxũchixü̃ i ngẽma 
duü̃xü̃ i chixri maxẽchaxü̃. 
 
Ngẽxguma ṯacü rü guxchaxü̃ tüxü̃́ 
ngẽxmagu taeneẽmaã, rü tama 
name i ãẽ̱xgacügü i 
tama jaxõgüxü̃pe̱xewa 
 
tajamexẽẽ i ngẽma 
 
6
  
1 Rü ngẽxguma wüxie i pema pexü̃́ 
nangẽxmagu i ṯacü rü guxchaxü̃ i 
wüxi i peeneẽ i jaxõxü̃maã, ¿rü tü̱xcüü̃ 
wüxi i ãẽ̱xgacü i tama jaxõxü̃ãrü 
ngü̃xẽẽca̱x ípejaca na nüma pexü̃́ 
namexẽẽãxü̃ca̱x i ngẽma perü 
guxchaxü̃gü? ¿Rü tama e̱xna inamexü̃ i 
ngẽma peeneẽgü i jaxõgüxü̃ na 
namexẽẽgüxü̃ i ngẽma perü guxchaxü̃gü? 
2 ¿Tama e̱xna nüxü̃ pecua̱x na jixema na 
jaxõgüxü̃ tá jiĩxü̃ i naãneãrü gu̱xgu 
nüxna icagüxü̃ i guxü̃ma i nhama i 
naãnecü̱̃ã̱x i duü̃xü̃gü? Rü nhu̱xma na 
pema tá jiĩxü̃ i nhama i naãnecü̱̃ã̱x i 
duü̃xü̃güxü̃ peicagüxü̃, ¿rü tü̱xcüü̃ 
taxucürüwa i pematama penamexẽẽ i 
ngẽma perü guxchaxü̃gü i írachiréxü̃? 
3 ¿Tama e̱xna nüxü̃ pecua̱x rü woo ngẽma 
dauxü̃cü̱̃ã̱x i Tupanaãrü orearü ngeruü̃gü, 
rü jixema tá jiĩxü̃ i nüxü̃ icagüxü̃? Rü 
ngẽmaca̱x nixĩ i jexeraãcü peme̱xwa 
nangẽxmaxü̃ na nhuxãcü penamexẽẽxü̃ i 
ngẽma guxchaxü̃gü i nhama i naãnewa 
pexü̃́ ngẽxmagüxü̃. 4 Rü ngẽmaca̱x, 
ngẽxguma ṯacü rü guxchaxü̃ pexü̃́ 
ngẽxmagu i nhama i naãnewa, ¿rü 
tü̱xcüü̃ i ngẽma ãẽ̱xgacügü i tama 
jaxõgüxü̃xü̃tawa pegü ípejaxuaxü̃güxü̃ 
na pexü̃́ namexẽẽgüãxü̃ca̱x i ngẽma? 5 Rü 
pemaã nüxü̃ chixu i ngẽma ore na 
pexãneẽxü̃ca̱x. ¿E̱xna tataxuma i 
petanüwa ja wüxie ja nüxü̃ cuáxe na 
tanamexẽẽxü̃ i ngẽma guxchaxü̃gü i 
petanüwa ngẽxmaxü̃? 6 Rü tama 
1 CORĨ́TIUCÜ̱̃Ã̱X 5 
,  
6 
O Novo Testamento na língua ticuna do Brasil, 2da ed. ©2009, Liga Bíblica
420 
pegümaã penuẽxĩcatama, notürü naẽ́tü 
rü ãẽ̱xgacügü i tama jaxõgüxü̃xü̃tawa 
pexĩ na penamexẽẽxü̃ca̱x i ngẽma perü 
guxchaxü̃gü. 7 Rü ngẽma na pegümaã 
penuẽxü̃, rü ngẽma rü poraãcü chixexü̃ 
nixĩ. ¿Rü tü̱xcüü̃ tama jaxna namaã 
pexĩnüẽ i ngẽma guxchaxü̃gü i peeneẽ 
pemaã üxü̃? ¿Rü tü̱xcüü̃ tama namaã 
peporae ega texé perü ṯacüca̱x ngĩ̱xgux? 
8 Notürü i pema rü peeneẽmaãtama 
chixexü̃ pexüe, rü nüxü̃́ pengĩ̱x i ngẽma 
peeneẽgü i jaxõgüxü̃. 9-10 ¿Tama e̱xna 
nüxü̃ pecua̱x na ngẽma duü̃xü̃gü i 
chixexü̃ ügüxü̃ rü nataxuxü̃táma i 
nachica i ngextá Tupana ãẽ̱xgacü 
íjiĩxü̃wa? ¡Rü tama name i pegütama 
pewomüxẽẽgü! Erü ngextá Tupana 
ãẽ̱xgacü íjiĩxü̃wa rü nataxutáma i 
nachica i ngẽma duü̃xü̃gü i naĩ i ngemaã 
ipexü̃, rü ngẽma duü̃xü̃gü i 
tupananetachicüna̱xãxü̃ icua̱xüü̃güxü̃, rü 
ngẽma duü̃xü̃gü i naxma̱xẽchita rü e̱xna 
nateechita ngẽãẽxü̃, rü ngẽma jatügü i 
naxrüü̃ jatüxü̃maã ngẽãẽxü̃, rü ngẽma 
ngĩ́ta̱a̱xgüxü̃, rü ngẽma duü̃xü̃gü i 
nügünaxica nanuxãchixü̃ i norü 
ngẽmaxü̃gü, rü ngẽma duü̃xü̃gü i 
ngãxẽwa̱xegüxü̃, rü ngẽma duü̃xü̃gü i 
oregüta̱a̱xgüxü̃, rü ngẽma duü̃xü̃gü i 
womüxẽẽwa̱xegüxü̃. Rü guxü̃ma i 
ngẽmagü rü nataxutáma i nachica i 
ngextá Tupana ãẽ̱xgacü íjiĩxü̃wa. 11 Rü 
jexgumarüü̃tama peixĩgü ga nhuxre ga 
pema ga ü̃pax. Notürü i nhu̱xma ja 
Tupana rü marü pexü̃́ ínanapi i perü 
chixexü̃ na noxrüxicatama peixĩgüxü̃ca̱x. 
Rü nhu̱xma rü aixcuma nape̱xewa peime 
jerü Naãẽ i Üünexü̃ rü tórü Cori ja 
Ngechuchu ja Cristuégagu marü perü 
pecaduna pexü̃ ínanguxü̃xẽẽ. 
 
Nhuxãcü naxüüne i taxüne 
12 Rü nhuxre i pema rü nhaperügügü: 
“Rü marü name na chanaxüxü̃ i 
ngẽma chanaxwa̱xexü̃”, nhaperügügü. 
Rü aixcuma nixĩ i ngẽma, notürü tama 
guxü̃ i ngẽma ixügüxü̃ rü tüxü̃́ name. Rü 
aixcuma nixĩ i Tupana choxü̃ 
ínguxuchixẽẽxü̃ na chanaxüxü̃ca̱x i 
ngẽma chanaxwa̱xexü̃, notürü tama 
name na ṯacü rü chixexü̃gu chaugü 
changuxẽẽxü̃ na chamaã inacuáxü̃ca̱x. 
13 Rü ngẽxgumarüü̃ ta rü nhuxre i 
duü̃xü̃gü rü nhanagürügü: 
“Rü õna rü taxüneca̱x nixĩ, rü taxüne 
rü õnaca̱x nixĩ”, nhanagürügü. Rü 
aixcuma ngẽmaãcü nixĩ, notürü ja 
Tupana rü tá inajanaxoxẽẽ i guxü̃ma i 
ngẽma. Rü taxüne rü tama naĩ i ngemaã 
namaã na ingẽãẽmarexü̃ca̱x nixĩ. Erü 
taxünemaã nixĩ i naxüxü̃ i tórü Coriarü 
ngúchaü̃. Rü tórü Cori nixĩ ja taxünexü̃ 
maxẽẽcü. 14 Rü jema Tupana wena 
namaxẽẽxü̃rüü̃ ga tórü Cori ja 
Ngechuchu, rü ngẽxgumarüü̃ tá ta norü 
poramaã wena tüxü̃ namaxẽxẽẽ. 15 ¿Rü 
tama e̱xna nüxü̃ pecua̱x na ngẽma 
pexene rü Cristuarü na jiĩxü̃? ¿Rü 
nhuxãcü i ngẽma chaxune i Cristuarü 
ixĩxü̃ rü ngexü̃ i ngẽãẽxü̃maã inapexü̃? 
Taxucürüwama ngẽmaãcü nixĩ. 16 ¿Rü 
e̱xna tama nüxü̃ pecua̱x ega wüxi i 
ngexü̃ i ngẽãẽxü̃maã inapexgu ja wüxi ja 
jatü rü ngẽma taxre i naxü̃ne rü 
wüxitama i naxü̃ne jiĩxü̃? Erü Tupanaãrü 
ore i ümatüxü̃wa rü nhanagürü: 
“Ngẽma taxre i naxü̃ne rü wüxitama 
i naxü̃ne tá nixĩ”, 
nhanagürü. 17 Notürü ngẽxguma wüxi i 
duü̃xü̃ rü tórü Cori ja Cristuaxü̃́ 
1 CORĨ́TIUCÜ̱̃Ã̱X 6 
O Novo Testamento na língua ticuna do Brasil, 2da ed. ©2009, Liga Bíblica
421 
jaxõõxgu, rü ngẽma naãẽ i ngẽma 
duü̃xü̃ rü Cristuãẽmaã wüxigutama 
narüxĩnüẽ. 18 Rü ngẽmaca̱x name nixĩ na 
nüxü̃ perüxoexü̃ i pexeneãrü ngúchaü̃ 
na pexüxü̃. Rü guxü̃ma i togü i pecadu i 
wüxi i duü̃xü̃ üxü̃ rü tama naxü̃nexü̃ 
nachixexẽẽ. Notürü ngẽma na naĩ i 
ngemaã nangẽãẽxü̃ rü ngẽma waxi nixĩ i 
naxü̃nexü̃ chixexẽẽxü̃. 19 ¿Tama e̱xna 
nüxü̃ pecua̱x i pexene rü Tupanaãẽ i 
Üünexü̃pata na jiĩxü̃? Rü pegu nixĩ i 
naxãchiü̃xü̃ i ngẽma Naãẽ i Üünexü̃ i 
Tupana pexna muxü̃. Rü ngẽmaca̱x i 
pema rü tama pegüarü joratama 
peixĩgü. 20 Erü Tupana rü marü pexca̱x 
nataxe rü poraãcü nüxü̃́ petatanü. Rü 
ngẽmaca̱x penaxwa̱xe i ngẽma 
pexenemaã meã Tupanaca̱x pemaxẽ na 
ngẽmaãcü namaã penataxẽẽxü̃ ja 
Tupana. 
 
Ucu̱xẽgü i ãma̱xchiga rü ãtechiga 
 
7
  
1 Rü nhu̱xma rü tá pexü̃ changãxü̃ 
ga jema ãma̱xchiga ga choxna 
naxca̱x pec̱axü̃ ga perü poperawa. Rü 
narümemaẽ chi nixĩ i noxtacüma tama 
naxãmax ja jatü. 2 Notürü ngẽma na 
naxü̃neãrü ngúchaü̃ na naxügümarexü̃ i 
duü̃xü̃gü, rü narümemaẽ nixĩ i 
wüxichigü ja jatü rü na naxãmaxü̃, rü 
wüxichigü i nge rü na naxãtexü̃. 3 Rü 
jima jatü ja ãmacü rü taxucürüwama 
naxma̱xna nügü ninuxũ. Rü ngẽma nge i 
ãtecü rü taxucürüwama ngĩtena ngĩgü 
ijanuxũ. 4 Erü ngẽma nge i ãtecü rü 
tama ngĩgüxü̃neãrü joratama ijixĩ, erü 
ngĩte nixĩ ja ngĩxĩneãrü jora ixĩcü. Rü 
ngẽxgumarüü̃ ja ngĩte rü tama 
nügüxü̃neãrü jora nixĩ, erü naxma̱x ijixĩ 
i naxü̃neãrü jora ixĩcü. 5 Rü tama name i 
wüxi ja jatü rü nama̱xna nügü ninuxũ, 
rü e̱xna wüxi i ngecü rü ngĩtena ngĩgü 
ijanuxũ, ega tama nügümaã 
namexẽẽãgu na nhuxre i ngunexü̃ tama 
nügümaã namaxẽxü̃ naxca̱x na 
najumuxẽgüxü̃. Rü ngẽmawena rü name 
nixĩ na wenaxãrü noxrirüü̃ nügümaã 
namaxẽxü̃ na tama Chataná nüxna 
ĩnüxü̃ca̱x na chixexü̃gu najixẽẽãxü̃ca̱x. 
6 Rü guxü̃ma i nhaã ore i pemaã nüxü̃ 
chixuxü̃ i ãma̱xchiga rü ãtechiga rü 
tama wüxi i mu nixĩ i ngẽma. Notürü 
pemaã nüxü̃ chixumare na nüxü̃ 
pecuáxü̃ca̱x na namexü̃ i ngẽmaãcü na 
penaxüxü̃. 7 Rü chamatama nagu 
charüxĩnü rü chierü name nixĩ ega 
chama chamaxü̃xü̃rüü̃ namaxẽgu i 
guxü̃ma i duü̃xü̃gü. Notürü Tupana rü 
wüxichigü i duü̃xü̃na nanaxã i nacüma 
na nhuxãcü namaxẽxü̃ca̱x rü nhuxãcü 
nagu naxĩnüxü̃ca̱x. Rü ngẽmaca̱x tama 
guxãma tawüxigu. 8 Rü ngẽma 
ngema̱xgüxü̃ rü ngetegüxü̃ rü jutegüxü̃ 
rü namaã nüxü̃ chixu rü narümemaẽ 
nixĩ i chauxrüü̃ tama naxãma̱x rü tama 
naxãte. 9 Notürü ngẽxguma wüxi i 
duü̃xü̃ taxucürüwa naxü̃neãrü 
ngúchaü̃maã naporagu, rü name nixĩ na 
naxãmaxü̃ rü e̱xna naxãtexü̃. Erü 
narümemaẽ nixĩ i noxtacüma naxãma̱x 
rü e̱xna naxãte na tama jeü̃cürü 
ngẽmagu naxĩnüẽchaxü̃ca̱x. 10 Notürü 
jíxema marü ãmaxẽ rü ãtexe, rü 
tümamaã nüxü̃ chixu na tama namexü̃ 
na tümatexü̃ na ítatáxü̃. Rü ngẽma mu 
rü tórü Coriarü mu nixĩ, rü tama choxrü 
nixĩ. 11 Notürü ngẽxguma chi ngürüãchi 
wüxi i ngexü̃ natexü̃ íta̱xgu, rü name 
nixĩ i noxtacüma nangete rü e̱xna wena 
nateca̱x nataegu. Rü ngẽxgumarüü̃ ta ja 
1 CORĨ́TIUCÜ̱̃Ã̱X 6 
,  
7 
O Novo Testamento na língua ticuna do Brasil, 2da ed. ©2009, Liga Bíblica
422 
jatü rü tama name i nama̱xü̃ ínata̱x. 
12 Rü nhu̱xma rü choxü̃́ nangẽxma i wüxi 
i ore i tümaca̱x ja jíxema ãmaxẽ ngĩmaã 
i wüxi i nge i tama jaxõ̱xcü. Rü ngẽma 
ore rü choxrütama nixĩ rü tama tórü 
Coriarü nixĩ. Rü ngẽxguma wüxi ja jatü 
ja õcü ngĩmaã ãmaxgu i wüxi i nge i 
tama jaxõ̱xcü, rü tama name i ngĩxü̃ 
ínata̱x, ega ngĩma rü aixcuma namaã 
naxãtechaü̃gu. 13 Rü ngẽxguma wüxi i 
nge i jaxõ̱xcü ãtegu namaã ja wüxi ja 
jatü ja tama jaxõcü, rü tama name i 
íinata̱x ja jima ngĩte ega nüma ja jima 
jatü rü aixcuma ngĩmaã 
naxãma̱xchaü̃gu. 14 Rü jima jatü ja tama 
jaxõcü, rü nama̱x i jaxõ̱xcügagu Tupana 
nüxü̃ nacua̱x. Rü ngẽma ngecü i tama 
jaxõ̱xcü, rü ngĩte ja jaxõcügagu Tupana 
ngĩxü̃ nacua̱x. Erü ngẽxguma chi tama 
ngẽmaãcü jixĩgu, rü chi ngẽma 
naxãcügü rü duü̃xü̃gü i tama 
jaxõgüxü̃ãcügürüü̃ tá nixĩgü. Notürü i 
nhu̱xma ja naxãcügü rü marü Tupana 
tüxü̃ nacua̱x. 15 Notürü ngẽxguma jima 
jatü ja tama jaxõcü rü nama̱xü̃ 
ínatáxchaü̃gu rü ¡noxtacüma ngĩxü̃ 
ínatá! Rü ngẽxgumarüü̃ ega ngẽma 
ngecü i tama jaxõcü rü ngĩtexü̃ 
ínatáxchaü̃gu, rü ¡noxtacüma ngĩtexü̃ 
ínatá! Rü ngẽxguma ja jima jatü ja 
jaxõcü rü marü name ega wena 
naxãma̱xgu. Rü ngẽma ngecü i jaxõcü 
rü marü name ega wena naxãtegu. Erü 
Tupana pexü̃ nidexechi na meã 
pegümaã pemaxẽxü̃ca̱x. 16 Rü ngẽmaca̱x, 
Pa Ngecü i Tupanaãxü̃́ Jaxõ̱xcüx, rü 
ngẽxguma cute i tama jaxõxü̃ cuxü̃ 
ítáxchaü̃gu, rü narümemaẽ nixĩ i tama 
cunachu̱xu, erü tama nüxü̃ cucua̱x ngoxi 
tá cunamaxẽẽ i ngẽma cute rü e̱xna 
tama. Rü cumax, Pa Jatü ja Jaxõ̱xcüx, 
rü ngẽxguma cuxma̱x i tama jaxõxü̃ 
cuxü̃ ítáxchaü̃gu, rü narümemaẽ nixĩ i 
tama cunachu̱xu, erü tama nüxü̃ cucua̱x 
ngoxi tá cunamaxẽẽ i ngẽma cuxma̱x rü 
e̱xna tama. 17 Rü nhu̱xma rü pemaã 
nüxü̃ chixu rü nüma ga Tupana rü 
wüxichigü ga duü̃xẽna nanaxã ga 
tümaãrü cua̱x na tümaãrü maxü̃maã 
itacuáxü̃ca̱x rü meã tanaxüxü̃ca̱x i 
ngẽma puracü ga noxri tüxü̃́ jexmaxü̃ ga 
taũta Tupana tümaca̱x caxgu. Rü ngẽma 
ngu̱xẽẽtae nixĩ i namaã chanangúexẽẽxü̃ 
i guxü̃ma i jaxõgüxü̃ i wüxichigü ja 
tupaucawa ngẽxmagüxü̃. 18 Rü 
ngẽxguma Tupana naxca̱x caxgu i wüxi 
i duü̃xü̃ i marü Judéugürüü̃ 
íwiecha̱xmüpe̱xechiraü̃xü̃, rü nüẽ́tama 
nixĩ ega ngẽmaãcütama jixĩgu. Rü 
ngẽxguma Tupana najau̱xgu i wüxi i 
duü̃xü̃ i tama íwiecha̱xmüpe̱xechiraü̃xü̃, 
rü nüẽ́tama nixĩ ega ngẽmaãcütama 
jixĩgu. 19 Erü Tupanape̱xewa rü nüẽ́tama 
nixĩ ega wüxi i duü̃xü̃ rü 
ínawiecha̱xmüpe̱xechiraü̃gu rü e̱xna 
tama. Erü ngẽma Tupana aixcuma 
naxwa̱xexü̃ nixĩ na naga naxĩnüxü̃ i 
wüxichigü i duü̃xü̃. 20 Rü wüxichigü i 
duü̃xü̃ rü name nixĩ i nawatama 
napuracü ga jema puracü ga nüxü̃́ 
jexmaxü̃ ga jexguma Tupana noxri 
naxca̱x caxgu. 21 Rü jexguma wüxi ga 
coriarü duü̃xü̃ cuixĩjane Tupana cuxca̱x 
caxgu, rü tama name i ngẽmaca̱x 
cuxoegaãẽ. Notürü ngẽxguma cuxü̃́ 
natauxchagu na nüxna ícunguxuchixü̃ i 
ngẽma cori, rü marü name na 
ícunguxuchixü̃. 22 Rü cuma ga na 
cucoriã̱xjane cuxca̱x nac̱axü̃ ga Tupana, 
rü name nixĩ i nüxna cucua̱xãchi na 
1 CORĨ́TIUCÜ̱̃Ã̱X 7 
O Novo Testamento na língua ticuna do Brasil, 2da ed. ©2009, Liga Bíblica
423 
Cori ja Cristu pecaduwa cuxü̃ 
ínguxuchixẽẽxü̃. Rü cuma ga na 
cungearü coriã̱xjane cuxca̱x nac̱axü̃ ga 
Tupana, rü name nixĩ i nüxna 
cucua̱xãchi na tórü Cori ja Cristuarü 
duü̃xü̃ cuiĩxü̃ i nhu̱xma na nüxü̃́ 
cupuracüxü̃ca̱x. 23 Tupana rü marü 
pexca̱x nataxe rü poraãcü nüxü̃́ 
petatanü. ¡Rü ngẽmaca̱x i nhu̱xma rü 
tãũxü̃táma naga pexĩnüẽ i ngẽma 
duü̃xü̃gü i wenaxãrü nhama i naãneãrü 
chixexü̃wa pexü̃ gagüchaü̃xü̃! 24 Rü 
name nixĩ, Pa Chaueneẽgüx, i 
wüxichigü i pema rü meã 
Tupanape̱xewa penaxüama ga jema 
puracü ga pexü̃́ jexmaxü̃ ga jexguma 
noxri Tupana pexca̱x caxgu. 25 Rü 
nhu̱xma rü tá pemaã nüxü̃ chixu i 
nachiga i ngẽma duü̃xü̃gü i ngema̱xgüxü̃ 
rü ngetegüxü̃. Rü tórü Cori ja 
Ngechuchu rü taxuü̃ma i mu choxna 
naxã i ngẽmachiga. Notürü tá pemaã 
nüxü̃ chixu i nhuxãcü nagu charüxĩnü i 
ngẽmachiga. Rü ngẽma chorü ore rü 
aixcuma nixĩ erü chama nixĩ i wüxi i 
duü̃xü̃ ga nüxü̃́ changechaü̃tümüü̃ãcüma 
choxü̃ najaxuxü̃ ga tórü Cori. 26 Jixema 
na jaxõgüxü̃ rü nhu̱xma rü poraãcü 
guxchaxü̃gü tüxü̃́ nangẽxma. Rü 
ngẽmaca̱x chauxca̱x narümemaẽ i tama 
nixãma̱x i ngẽma jatügü i ngema̱xgüxü̃. 
27 Rü ngẽxguma marü cuxãma̱xgu rü 
tama name i ngĩxü̃ ícuta̱x. Notürü 
ngẽxguma cungema̱xgu rü narümemaẽ i 
tama cuxãma̱x. 28 Notürü ngẽxguma 
cuxãma̱xgu rü tama pecadu nixĩ i 
ngẽma. Rü ngẽxguma wüxi i paxü̃ ãtegu 
rü tama pecadu nixĩ i ngẽma. Notürü 
ngẽma ixãma̱xgüxü̃ rü ixãtegüxü̃ rü tá 
najexera i norü guxchaxü̃gü i nhama i 
naãnewa, rü ngẽma nixĩ i tama 
chanaxwa̱xexü̃ na nüxü̃ nangupetüxü̃. 
29 Pa Chaueneẽgüx, pemaã nüxü̃ chixu 
rü tama muxü̃ i ngunexü̃ tüxü̃́ 
nangẽxma na naxüxü̃ca̱x i Tupanaãrü 
puracü. Rü ngẽmaca̱x ja jíxema 
ixãma̱xgüxe rü name nixĩ i meã 
tanaxügü i Tupanaãrü puracü nhama 
tangema̱xgüxü̃rüü̃. 30 Rü jíxema 
ngexwaca jutanügüxe rü jixema peta 
ügüxe rü jíxema itaxegüxe, rü tama 
name i ngẽmaca̱x Tupanaãrü puracü na 
ítange̱xgüxü̃. 31 Rü jíxema tüxü̃́ 
nangẽxmaxẽ i tümaãrü ngẽmaxü̃gü i 
nhama i naãnewa, rü tama name i 
ngẽmaca̱x Tupanaãrü puracüxü̃ na 
ítange̱xgüxü̃. Erü nhama i naãne i 
nhu̱xma nüxü̃ idauxü̃ rü paxa tá nagu̱x. 
32 Rü tama chanaxwa̱xe na ṯacüca̱x 
pexoegaãẽgüxü̃. Rü ngẽxguma wüxi i 
jatü ngema̱xgu, rü Tupanaãrü puracügu 
narüxĩnü rü nagu narüxĩnü na nhuxãcü 
Tupanaãrü ngúchaü̃ naxüxü̃. 33-34 Notürü 
ngẽxguma naxãma̱xgu i wüxi i jatü, rü 
nhama i naãneãrü ngẽmaxü̃gu narüxĩnü 
rü nagu narüxĩnü na nhuxãcü nama̱xãrü 
ngúchaü̃ naxüxü̃. Rü ngẽmaãcü muxü̃gu 
narüxĩnü. Rü ngẽxgumarüü̃ ta nixĩ i 
ngexü̃gü. Rü ngẽma ngexü̃ i ngetexü̃ rü 
Tupanaãrü puracügu narüxĩnü, erü 
marü Tupanana nügü naxã rü guxü̃ i 
naxü̃nemaã rü naãẽmaã naxca̱x namaxü̃. 
Notürü ngẽma ngexü̃ i ãtexü̃ rü nhama i 
naãneãrü ngẽmaxü̃gu narüxĩnü, rü nagu 
narüxĩnü na nhuxãcü natearü ngúchaü̃ 
naxüxü̃. 35 Rü perü mexü̃ca̱x nixĩ i 
pemaã nüxü̃ chixuxü̃ i ngẽma, rü tama 
pexna na chanachu̱xuxü̃ca̱x nixĩ. Notürü 
ngẽma nhacharügü na meã 
pemaxẽxü̃ca̱x rü aixcuma penaxüxü̃ca̱x i 
1 CORĨ́TIUCÜ̱̃Ã̱X 7 
O Novo Testamento na língua ticuna do Brasil, 2da ed. ©2009, Liga Bíblica
424 
tórü Coriarü puracü. 36 Rü ngẽxguma 
texé nagu rüxĩnügu na tümaxãcü rü 
marü na napaxü̃, rü tümaca̱x rü marü 
namexgu na naxãtexü̃, rü marü name i 
ngĩxü̃ taxüte ega aixcuma tümaca̱x rü 
ngẽmaãcü namemaẽgu. Rü ngẽma na 
naxãtexü̃ i tümaxãcü rü tama pecadu 
nixĩ. 37 Notürü ngẽxguma wüxi i jatü 
nüxü̃́ nangẽxmagu i norü pacü rü tama 
nanaxwa̱xegu na ngĩxü̃ naxütexü̃, rü 
marü name i ngẽma rü ta. Erü 
naxme̱xwa ingẽxma rü taxuü̃ca̱xma texé 
tanachixewe na ngĩxü̃ naxütexü̃ca̱x. 
38 Rü ngẽmawa nüxü̃ tadau rü ngẽma 
jatü i naxãcü ngĩxü̃ ütexü̃ rü mexü̃ naxü. 
Rü ngẽma jatü i tama naxãcü ngĩxü̃ 
ütexü̃ rü jexeraxü̃ i mexü̃ naxü. 39 Rü 
wüxi i nge i ãtecü rü ngĩteme̱xẽwa 
ingẽxma i ngẽxguma namaxü̃gu ja ngĩte. 
Notürü ngẽxguma naju̱xgu ja ngĩte, rü 
marü name ega to i jatü i ngĩma ngĩxü̃́ 
ngúchaü̃xü̃maã naxãtegu. Notürü 
inaxwa̱xe na wüxi ja jatü ja jaxõcümaã 
naxãtexü̃. 40 Notürü chauxca̱x rü 
jexeraãcü chi itaãẽ i ngẽxguma chi tau 
chima wena naxãtegu. Rü ngẽma ore rü 
choxrütama nixĩ, notürü nagu 
charüxĩnü rü Tupanaãẽ i Üünexü̃ãrü ore 
ta nixĩ. 
 
Tupananetachicüna̱xãgüna 
naxuaxü̃güxü̃ ga õnachiga 
 
8
  
1 Nhu̱xma rü tá pemaã nüxü̃ chixu i 
nachiga i ngẽma õnagü i ngẽma 
duü̃xü̃gü i tama Ngechuchuaxü̃́ 
jaxõgüxü̃ norü 
tupananetachicüna̱xãgüna uaxü̃güxü̃. 
Rü aixcuma nixĩ i wüxichigü i jixema i 
meãma nüxü̃ icuáxü̃ i ngẽmachiga. 
Notürü ngẽma nüxü̃ na icuáxü̃gagu rü 
nhuxguacü rü jigü namaã ítarüta. 
Notürü ngẽma na jigü ingechaü̃xü̃ rü 
tüxü̃ narüngü̃xẽẽ na jexeraãcü meã 
jaxõgüchigüxü̃. 2 Rü ngẽxguma chi texé 
nagu rüxĩnügu na ṯacüxü̃ tacuáxü̃, rü 
name nixĩ i nüxna tacua̱xãchi na 
ngẽxguma rü ta tama aixcuma nüxü̃ 
tacuáxü̃ i guxü̃ma i ngẽma cua̱x i 
aixcuma ixĩxü̃. 3 Notürü ngẽxguma texé 
aixcuma Tupanaxü̃ ngechaü̃gu, rü 
Tupana rü tüxü̃ nacua̱x ja jíxema. 4 Rü 
ngẽma na nangṍxü̃ i ngẽma õnagü i 
tupananetachicüna̱xãgüna naxuaxü̃güxü̃ 
i duü̃xü̃gü, rü meãma nüxü̃ tacua̱x na 
taxuwama namexü̃ i ngẽma 
tupananetachicüna̱xãgü rü tama 
aixcuma Tupanaxü̃chi nixĩgü. Erü 
wüxixicatama nixĩ ja aixcuma Tupana 
ixĩcü, rü nataxuma ja naĩ. 5 Rü togü 
nüxü̃ ixugügügu rü nangẽxma i 
muxũchixü̃ i tupanagü i dauxü̃guxü̃ i 
naãnewa rü nhama i naãnewa. 6 Notürü 
jixema nüxü̃ tacua̱x na nangẽxmaxü̃ i 
wüxitama ja Tupana, rü jima nixĩ ja 
Tanatü ixĩcü. Rü nüma ja Tanatü nixĩ i 
naxüãxü̃ i guxü̃ma i ṯacü i ngẽxmaxü̃, rü 
naxca̱x nixĩ i imaxẽxü̃ i jixemax. Rü 
ngẽxgumarüü̃ ta nangẽxma i wüxitama 
ja tórü Cori ja Ngechuchu ja Cristu. Rü 
jimagagu nixĩ na nangẽxmaxü̃ i 
guxü̃ma, rü jimagagu nixĩ i tüxü̃́ 
nangẽxmaxü̃ i maxü̃. 7 Notürü tama 
guxü̃ma i jaxõgüxü̃ nüxü̃ nacua̱x na 
nangẽxmaxü̃ i wüxitama ja Tupana rü 
wüxitama ja tórü Cori. Rü nhuxre i 
nümagü ga ü̃pa rü nüxü̃ najapue na 
nüxü̃́ jaxõgüãxü̃ i ngẽma 
tupananetachicüna̱xãgü, rü nhu̱xma rü 
ta tama aixcuma nüxü̃ nacua̱xgü i 
ngẽma mexü̃ i Tupana nüxü̃́ naxwa̱xexü̃. 
1 CORĨ́TIUCÜ̱̃Ã̱X 7 
,  
8 
O Novo Testamento na língua ticuna do Brasil, 2da ed. ©2009, Liga Bíblica
425 
Rü ngẽmaca̱x nixĩ i nhu̱xma i nagu 
naxĩnüẽxü̃ na chixexü̃ naxügüxü̃ i 
ngẽxguma nangõ̱xgüãgu i ngẽma 
naxü̃namachi i togü i duü̃xü̃gü norü 
tupananetachicüna̱xãgüna uaxü̃güxü̃ na 
nüxü̃ namaã jacua̱xüü̃güxü̃ca̱x. 8 Rü 
jixema nüxü̃ tacua̱x na tama ṯacü rü 
namachi na ingṍxü̃gagu jiĩxü̃ na Tupana 
tüxü̃ dexü̃. Rü tãũxü̃táma jexera time i 
nape̱xewa ega nangõ̱xgügu i ngẽma 
namachi. Rü tãũxü̃táma jexera tichixe i 
nape̱xewa ega tama nangõ̱xgügu. 
9 Notürü i pema i nüxü̃ na pecuáxü̃ na 
tama pecadu jiĩxü̃ na nangṍxü̃ i ngẽma 
namachi, ¡rü pexuãẽgü erü ngürüãchi 
ngẽma na pengṍxü̃gagu chixexü̃gu tá 
penajixẽẽ i ngẽma peeneẽgü i taũta 
aixcuma meã nüxü̃ cua̱xgüxü̃ na ṯacü 
jiĩxü̃ i Tupana nüxü̃́ naxwa̱xexü̃! 10 Erü 
cuma na meã Tupanaxü̃ cucuáxü̃, rü 
ngẽxguma chi cunangõ̱xgu i ngẽma 
namachi i ngextá 
tupananetachicüna̱xãgüxü̃ 
íjacua̱xüü̃güxü̃wa, rü ngürüãchi wüxi i 
cueneẽ i taũta meã Tupanaxü̃ cuáxü̃ tá 
cuxü̃ nadau. Rü ngürüãchi nüma rü tá 
ta nanangõ̱x i ngẽma namachi woo 
naãẽwa nagu naxĩnügu na wüxi i 
chixexü̃ jiĩxü̃ na nangṍxü̃ i ngẽma 
namachi. 11 Rü ngẽmaãcü i cuma na 
meã Tupanaxü̃ cucuáxü̃, rü tá 
icujanatauxẽẽ i ngẽma cueneẽ i Cristu 
naxca̱x juxü̃ i taũta meã Tupanaxü̃ 
cuáxü̃. 12 Rü ngẽmaca̱x i ngẽxguma 
chixexü̃gu cunanguxẽẽ̱xgu i ngẽma 
cueneẽ i taũta meã Tupanaxü̃ cuáxü̃, rü 
Cristumaã rü ta chixexü̃ cuxü. 13 Rü 
ngẽmaca̱x i ngẽxguma ngẽma namachi i 
changṍxü̃gagu chixexü̃gu 
chananguxẽẽ̱xgu i chaueneẽ, rü 
narümemaẽ nixĩ i noxtacüma taguma 
namachi changõ̱x na tama pecadugu 
chananguxẽẽxü̃ca̱x i ngẽma chaueneẽ. 
 
Jíxema Cristu tüxü̃ muxẽ na nüxü̃́ 
tapuracüxü̃ca̱x, rü tüxna naxü i 
tümaãrü natanü 
 
9
  
1 Rü pemaã nüxü̃ chixu rü tórü 
Coritama nixĩ ja choxü̃ jaxucü rü 
choxü̃ mucü na norü puracü 
chaxüxü̃ca̱x, rü ngẽmaca̱x taxuü̃ma i 
duü̃xü̃güme̱xẽwa changẽxma i nhu̱xmax. 
Rü chamatama chauxetümaã tórü Cori 
ja Ngechuchuxü̃ chadau, rü ngẽma 
puracü i nüxü̃́ chaxüxü̃gagu nixĩ i 
pejaxõgüxü̃ i pemax. 2 Rü woo togü i 
duü̃xü̃gü tama choxü̃ cua̱xgüchaü̃gu na 
tórü Cori choxü̃ muxü̃, notürü i pema rü 
meãma nüxü̃ pecua̱x na nüma jiĩxü̃ ga 
choxü̃ namuxü̃. Jerü chauxü̃tawa nixĩ ga 
tórü Coriaxü̃́ pejaxõgüxü̃, rü ngẽmawa 
nüxü̃ pecua̱x na aixcuma jiĩxü̃ na nüma 
choxü̃ namuxü̃. 3-4 Rü nhaã nixĩ i chorü 
dexa i namaã chanangãxü̃xü̃ i ngẽma 
duü̃xü̃gü i chauchiga idexagüxü̃: 
“¿E̱xna tama inamexü̃ na duü̃xü̃gü 
choxna naxãxü̃ i chorü õna rü chorü 
axexü̃ naxca̱x i chorü puracü? 5 ¿E̱xna 
tama inamexü̃ ta na wüxi i ngexü̃ i 
jaxõxü̃maã na chaxãmaxü̃ na 
chajagaxü̃ca̱x ngẽxgumarüü̃ na 
naxãmaxü̃ i Pedru, rü naẽneẽgü ja tórü 
Cori, rü ngẽma togü i jatügü i Tupana 
imugüxü̃? 6 ¿Rü e̱xna pema nagu 
perüxĩnüẽgu rü chama rü 
Barnabéxicatama i tama namexü̃ na 
toxü̃ perüngü̃xẽẽgüxü̃ ngẽma togü i 
orearü uruü̃güxü̃ na 
perüngü̃xẽẽgüxü̃rüü̃? 7 ¿Ṯacü rü duü̃xü̃ i 
churarawa ũxü̃ i nügüxü̃́tama 
1 CORĨ́TIUCÜ̱̃Ã̱X 8 
,  
9 
O Novo Testamento na língua ticuna do Brasil, 2da ed. ©2009, Liga Bíblica
426 
naxütanüxü̃ i norü õna? ¿Rü ṯacü rü 
duü̃xü̃ i ori itoxü̃ i tama namúxü̃ i norü 
o? ¿Rü ṯacü rü duü̃xü̃ i carnerugüna 
dauxü̃ i tama nagünenixü̃ ne ixaxüxü̃?” 
Ngẽma nhacharügü nüxü̃ i ngẽma 
duü̃xü̃gü i chauchiga idexagüxü̃. 8 ¡Rü 
nhu̱xma rü tãũxü̃táma nagu perüxĩnüẽ 
na chorü orexicatama jiĩxü̃ i nhaã nüxü̃ 
chixuxü̃! Erü Tupanaãrü ore ga Muĩsé 
ümatüxü̃wa rü ta ngẽma nhanagürü. 
9 Erü ngẽma ore rü nhanagürü: 
“¡Rü ngẽma woca i aruchuarü 
pute̱xewa puracüxü̃, rü 
tãũxü̃táma cunaw̱ẽxnagu na 
tama jima aruchuwa 
nachibüxü̃ca̱x!” 
nhanagürü i ngẽma ore. Rü nüxü̃ tacua̱x 
na tama wocagügu naxĩnüxü̃ ga Tupana 
ga jexguma jema nhaxgu. 10 Notürü 
pemaã nüxü̃ chixu rü tagu nixĩ ga 
naxĩnüxü̃ ga jexguma jema nhaxgu ga 
Tupana. Rü tachiga nixĩ ga naxümatüxü̃ 
ga jema ore. Erü jíxema aruchunecü ǘxe 
rü jíxema norü oarü pu̱xwa puracüxe, rü 
ngẽxguma tapuracüejane rü 
tanaxwa̱xegü na ítanaṉg̱uxẽẽgüxü̃ i 
ngẽma norü o i tüxna üxü̃. 11 Rü toma rü 
wüxi ja nanetüchire ja itatoxü̃nerüü̃ 
tixĩgü ga jexguma pemaã nüxü̃ tixuxgu 
ga Tupanaãrü ore. ¿Rü nhu̱xma rü tama 
e̱xna i pexca̱x namexü̃ na toxna 
penaxãxü̃ i ṯacü i toxü̃́ taxuxü̃? 12 Rü 
ngẽxguma ngẽma togü i orearü uruü̃gü 
petanüwa najauxgügu i ngẽma nüxü̃́ 
taxuxü̃, rü maneca toma rü jexera name 
nixĩ i petanüwa tanajaxu i ngẽma toxü̃́ 
taxuxü̃. Notürü i toma rü tama 
ngẽmaãcü tanaxü. Erü toma rü guxü̃ i 
guxchaxü̃maã taporae na tama pexü̃́ 
tanaguxchaxẽẽxü̃ca̱x na Cristuaxü̃́ 
pejaxõgüxü̃. 13 Pema nüxü̃ pecua̱x rü 
guxü̃ma i duü̃xü̃gü i tupauca ja 
taxü̃newa puracüexü̃, rü ngẽma õna ja 
jima tupaucawa ngẽxmaxü̃tama 
nangõ̱xgü. Rü ngẽma duü̃xü̃gü i 
tupaucagu Tupanaca̱x naxü̃nagü ḏaixü̃, 
rü nanade i nhuxre i ngẽma namachi 
norü ngõ̱xruü̃. 14 Rü ngẽxgumarüü̃ ta ja 
jíxema nüxü̃ ixugüxe i ore i tüxü̃ 
maxẽxẽẽxü̃, rü tórü Cori nüxü̃ nixu rü 
name nixĩ i tümaãrü puracüca̱x tanajaxu 
i tümaãrü natanü na ngẽmamaã 
tamaxẽxü̃ca̱x. 15 Notürü i chama rü 
taguma ngẽmaãcü chanaxü. Rü nhu̱xma 
na pexca̱x chanaxümatüxü̃ i nhaã 
popera, rü tama ṯacü choxna pexãxü̃ca̱x 
nixĩ. Erü ngẽma na taguma texéxü̃tawa 
ṯacüca̱x íchac̱axü̃, rü wüxi i chorü taãẽ 
nixĩ. Rü narümemaẽ chierü nixĩ na 
chajuxü̃ naxü̃pa na texé choxna 
najaxuxü̃ i nhaã taãẽ i choxü̃́ ngẽxmaxü̃. 
16 Rü nhu̱xma na nüxü̃ chixuxü̃ i ngẽma 
ore i tüxü̃ maxẽxẽẽxü̃, rü taguma 
ngẽmaca̱x chaugü chicua̱xüü̃. Erü 
woetama ngẽma nixĩ i chorü puracü ga 
Tupana choxna ãxü̃, rü ngẽmaca̱x 
taxucürüwama chanangexrü. Rü 
poraãcü chi chachixexü̃gu i ngẽxguma 
tau chima nüxü̃ chixuxgu. 17 Rü 
ngẽxguma chi chaugagu chitama 
chanaxü̱xgu i ngẽma puracü, rü nagu 
chi charüxĩnü na choxü̃́ naxãtanüxü̃. 
Notürü ngẽxguma Tupana choxü̃ 
muxü̃ãcüma chanaxü̱xgu, rü 
chanaxüama erü woetama ngẽma nixĩ i 
chorü puracü ga Tupana choxna ãxü̃. 
18 ¿Rü nhu̱xma rü ṯacü tá nixĩ i chorü 
natanü naxca̱x i ngẽma puracü i 
chaxüxü̃? Rü dücax, rü chorü natanü 
nixĩ i ngẽma taãẽ i chajaxuxü̃ i 
1 CORĨ́TIUCÜ̱̃Ã̱X 9 
O Novo Testamento na língua ticuna do Brasil, 2da ed. ©2009, Liga Bíblica
427 
ngẽxguma ngetanüãcüma nüxü̃ 
chixuxgu i ngẽma ore i tüxü̃ maxẽxẽẽxü̃. 
Rü ngẽmaãcü, rü woo Tupanape̱xewa 
name na petanüwa chanajaxuxü̃ i chorü 
natanü na ngẽmamaã chamaxü̃xü̃ca̱x, 
notürü taguma chanaxü i ngẽma. 19 Rü 
woo taxúxeme̱xẽwa changẽxma i 
chamax, notürü guxãme̱xẽwa chaugü 
changẽxmaxẽẽ, na ngẽmaãcü jexeraãcü 
muxü̃ma i duü̃xü̃güxü̃ 
charüngü̃xẽẽxü̃ca̱x na Cristuaxü̃́ 
jaxõgüãxü̃ca̱x. 20 Rü ngẽxguma 
Judéugütanüwa changẽxmagu, rü 
Judéurüü̃ chaugü chixĩxẽẽ na ngẽmaãcü 
nüxü̃ charüngü̃xẽẽxü̃ca̱x na Cristuaxü̃́ 
jaxõgüãxü̃ca̱x. Rü woo tama jema Muĩsé 
ümatüxü̃ ga mugütüü̃wa changẽxmagu, 
notürü chajanguxẽẽãma i ngẽma mugü 
na ngẽmaãcü Cristuxü̃tawa 
chanagagüxü̃ i ngẽma duü̃xü̃gü i 
nhu̱xma rü ta nagu ĩxü̃ i ngẽma mugü ga 
Muĩsé ümatüxü̃. 21 Rü ngẽxguma 
natanüwa changẽxmagu i ngẽma 
duü̃xü̃gü i tama Judéugü ixĩgüxü̃, rü 
ngẽma duü̃xü̃gürüü̃ chaugü chixĩxẽẽ na 
ngẽmaãcü nüxü̃ charüngü̃xẽẽxü̃ca̱x na 
Cristuaxü̃́ jaxõgüãxü̃ca̱x. Notürü taguma 
íchanange̱x i Tupanaãrü mugü erü 
guxü̃guma Cristuarü mugütüü̃wa 
changẽxma. 22 Rü ngẽxguma natanüwa 
changẽxmagu i ngẽma duü̃xü̃gü i tama 
poraãcü Cristuchigaxü̃ cua̱xgüxü̃, rü 
chama rü ta ngẽma duü̃xü̃gürüü̃ chaugü 
chixĩxẽẽ, na ngẽmaãcü nüxü̃ 
charüngü̃xẽẽxü̃ca̱x na Cristuaxü̃́ 
jaxõgüãxü̃ca̱x. Rü ngẽmaãcü guxü̃ma i 
duü̃xü̃gürüü̃ chaugü chixĩxẽẽ, rü 
nagúxü̃raü̃ãcüma naxca̱x chadau na 
ngẽmaãcü düxwa Tupanaxü̃tawa 
chanagagüxü̃ca̱x i nhuxre i nümagü. 
23 Rü ngẽmaãcü nixĩ i chapuracüxü̃ na 
guxü̃wama nanguxü̃ca̱x i ngẽma ore i 
tüxü̃ maxẽxẽẽxü̃. Erü chanaxwa̱xe na 
chama rü ta choxü̃́ nangẽxmaxü̃ i ngẽma 
maxü̃ i taguma gúxü̃, naxrüü̃ i guxü̃ma i 
ngẽma duü̃xü̃gü i nüxü̃́ jaxõgüxü̃. 
24 Pema rü meãma nüxü̃ pecua̱x i wüxi i 
inüca i nawa inhaãchixü̃ rü muxü̃ma 
inaxü̃ãchi, notürü wüxixicatama nixĩ i 
ngẽma nüxĩra ínguxü̃ rü najaxuxü̃ i norü 
ãmare. Rü name nixĩ i meã na 
pemaxẽxü̃ na Tupanaxü̃tawa 
penajaxuxü̃ca̱x i ngẽma perü ãmare. 
25 Guxü̃ma i ngẽma duü̃xü̃gü i nügü 
mexẽẽxü̃ naxca̱x i wüxi i inüca i nawa 
inhaãchixü̃, rü meã nügüna nadau na 
taxuü̃ma nachixexẽẽxü̃ca̱x i naxü̃ne. Rü 
ngẽmaãcü nanaxü na najauxgüãxü̃ca̱x i 
norü ãmare i paxaãchixü̃mare ixĩxü̃. 
Notürü jixema na jaxõgüxü̃ rü jigüna 
tadaugü na meã naxügüxü̃ca̱x rü meã 
imaxẽxü̃ca̱x na najauxgüxü̃ca̱x i tórü 
ãmare i taguma gúxü̃. 26 Rü ngẽmaca̱x i 
chama rü tama nhama chauechitamare 
chinhaxü̃rüü̃ chixĩ, rü tama nhama ṯacü 
i nügü ḏaixü̃ i ngürüanegumare 
idagüxü̃rüü̃ chixĩ. 27 Rü ngẽmaca̱x meã 
chaugüna chadau i chaxunewa na 
taxuü̃ma i chaxuneãrü ngúchaü̃ 
chaxüxü̃ca̱x. Erü tama chanaxwa̱xe i 
mexü̃maã togüxü̃ 
changu̱xẽẽchire̱xãcüma choxü̃́ nataxu i 
chorü ãmare. 
 
Najaxucu̱xẽgü na tama nüxü̃ 
jacua̱xüü̃güxü̃ca̱x i 
tupananetachicüna̱xãgü 
 
10
  
1 Pa Chaueneẽgüx, chanaxwa̱xe 
i nüxna pecua̱xãchie ga ṯacü 
nüxü̃ na ngupetüxü̃ ga jema 
1 CORĨ́TIUCÜ̱̃Ã̱X 9 
,  
10 
O Novo Testamento na língua ticuna do Brasil, 2da ed. ©2009, Liga Bíblica
428 
nuxcümaxü̃güxü̃ ga tórü o̱xigü ga 
Muĩséwe rüxĩxü̃. Rü pema nüxü̃ pecua̱x 
rü jexguma nawe naxĩxgu rü wüxi ga 
caixanexü̃ nape̱xegu nixũ rü najadüxü. 
Rü guxü̃ma ga jema duü̃xü̃gü rü wüxigu 
Muĩsémaã natüü̃gu nixĩxü̃tanü. Rü 
jexgumarüü̃ ta Muĩsémaã nichoü̃ nawa 
ga jema Taxtü ga Dauchiüxü̃. 2 Rü 
guxü̃ma ga jema duü̃xü̃gü rü jexguma 
wüxigu Muĩsémaã jema 
caixanexü̃pechitatüü̃gu jaxĩxü̃tanügu rü 
jema Taxtü ga Dauchiüxü̃wa jachoü̃gu, 
rü jemaãcü nügü nango̱xẽẽgü na 
Muĩséweama naxĩxü̃. 3 Rü jexgumarüü̃ 
ta ga guxü̃ma ga jema duü̃xü̃gü 
nanangõ̱xgü ga jema põũ ga dauxü̃wa 
rüj̱ixü̃. 4 Rü guxü̃ma ga jema duü̃xü̃gü 
najaxaxgü ga jema dexá ga Cristu nüxna 
ãxü̃. Jerü Cristu rü jema duü̃xü̃güxü̃ 
ínixümücü ga jema ínaxĩxü̃wa, rü nüxna 
nanaxã ga jema dexá ga jaxaxgüxü̃. 
5 Notürü narümumaẽ ga jema duü̃xü̃gü 
ga tama Tupanaãrü ngúchaü̃ ügüxü̃. Rü 
jemaca̱x ga jema duü̃xü̃gü rü jexma 
najue rü jéma nawogü ga naxü̃negü ga 
jema dauxchitawa ga taxúema 
íxãpataxü̃wa. 6 Rü guxü̃ma ga jema tórü 
o̱xigüxü̃ ngupetüxü̃, rü jemaãcü nüxü̃ 
nangupetü na tórü cua̱xruü̃ jiĩxü̃ca̱x, na 
tama naxrüü̃ ṯacü rü chixexü̃ca̱xama 
idaugüxü̃ca̱x. 7 Rü ngẽmaca̱x tama name 
i nüxü̃ peicua̱xüü̃gü i ṯacü rü 
tupananetachicüna̱xãgü, jexgumarüü̃ ga 
nhuxre ga nümagü naxügüxü̃rüü̃. Erü 
Tupanaãrü ore i ümatüxü̃wa rü tórü 
o̱xigüchigaxü̃ nixu rü nhanagürü: 
“Rü duü̃xü̃gü ínarütogü na 
nachibüexü̃ca̱x rü na 
naxaxegüxü̃ca̱x, rü ngẽmawena 
rü inachigü na íjajüxexü̃ca̱x”, 
nhanagürü i ngẽma ore. 8 Rü tama name 
i jixema rü naĩ i ngemaã itape 
jexgumarüü̃ ga nhuxre ga nümagü 
naxügüxü̃rüü̃. Rü jemaca̱x wüxitama ga 
ngunexü̃gu rü najue ga 23,000. 9 Rü 
tama name i nüxü̃ taxü ja tórü Cori na 
nhuxãcü jaxna tamaã naxĩnüxü̃ 
jexgumarüü̃ ga nhuxre ga nümagü 
naxügüxü̃rüü̃. Rü jemaca̱x nixĩ ga jema 
duü̃xü̃güxü̃ nangõ̱xcuxü̃ ga ãxtapegü rü 
najuexü̃. 10 Rü tama name i chixexü̃ 
Tupanamaã peixugü jema nhuxre ga 
nuxcümaxü̃güxü̃ ga tórü o̱xigürüü̃. Rü 
jemaca̱x ga Tupanaãrü orearü ngeruü̃ 
ga dauxü̃cü̱̃ã̱x rü nanadai. 11 Rü guxü̃ma 
ga jema tórü o̱xigüxü̃ ngupetüxü̃, rü 
nhu̱xma na jangaicaxü̃ na nagúxü̃ i 
naãne rü tórü cua̱xruü̃ nixĩ. Rü 
naxümatü na ngẽmawa nüxü̃ icuáxü̃ca̱x 
na nhuxãcü Tupana naxwa̱xexü̃ na 
imaxẽxü̃ i jixema i nhamaü̃cüü na 
imaxẽxü̃. 12 Rü ngẽmaca̱x ja jíxema 
tügügu rüxĩnüxẽ na taporaxü̃ i 
Tupanape̱xewa, rü name nixĩ na meã 
tügüna tadauxü̃ na tama chixexü̃gu 
tanguxü̃ca̱x. 13 Rü nataxuma i ṯacü rü 
ngúchaü̃ i chixexü̃ i taxucürüwama 
namaã peporaexü̃. Rü Tupana ja 
aixcuma janguxẽẽcü i ngẽma tamaã 
inaxunetaxü̃, rü tá pexü̃ narüngü̃xẽẽ na 
tama pexü̃ naporamaẽxü̃ca̱x i ngẽma 
ngúchaü̃gü. Erü ngẽxguma pexca̱x 
ínanguxgu i ngẽma ngúchaü̃gü, rü 
Tupana tá pexü̃ naporaexẽẽ na 
naxchaxwa peixĩgachixü̃ca̱x na tama 
pexü̃ naporamaẽxü̃ca̱x. 14 Rü ngẽmaca̱x, 
Pa Chaueneẽgü ja Pexü̃ 
Changechaü̃güxe, ¡rü nüxna peixĩgachi i 
guxü̃ma i tupananetachicüna̱xãgü na 
tama nüxü̃ peicua̱xüü̃güxü̃ca̱x! 15 Pemaã 
1 CORĨ́TIUCÜ̱̃Ã̱X 10 
O Novo Testamento na língua ticuna do Brasil, 2da ed. ©2009, Liga Bíblica
429 
nüxü̃ chixu i ngẽma ore, erü chauxca̱x 
rü duü̃xü̃gü i nüxü̃ cuáxü̃ peixĩgü. Rü 
pema tátama nagu perüxĩnüẽ i ngẽma 
pemaã nüxü̃ chixuxü̃. 16 Rü ngẽxguma 
õna i üünexü̃ca̱x ingutaque̱xegügu, rü 
jaxaxgügu ja jima wĩũ ja üünecü rü 
moxẽ naxca̱x ixãgügu, rü ngẽmaãcü jigü 
tango̱xẽẽ na Cristu ja taxca̱x nagü 
ibacüwe rüxĩxü̃. Rü ngẽxguma 
nangõ̱xgügu i ngẽma põũ i ibücuxü̃, rü 
ngẽmaãcü jigü tango̱xẽẽ na Cristu ja 
taxca̱x naxü̃ne ixãcüwe rüxĩxü̃. 17 Rü 
woo na imuxü̃ i jixema, notürü 
wüxitama i põũ tangõ̱xgü. Rü ngẽmaãcü 
nixĩ i wüxitama ixĩgüxü̃ erü 
wüxiwetama tarüxĩ. 18 ¡Rü dücax i 
ngẽma Judéugü i nangõ̱xgüxü̃ i ngẽma 
naxü̃namachi i Tupanaca̱x naḏaixü̃! Rü 
ngẽxguma wüxigu nügümaã 
nangõ̱xgüãgu, rü guxü̃ma i ngẽma 
nangõ̱xgüxü̃ rü ngẽmaãcü nügü 
nango̱xẽẽ na wüxigu Tupanawe naxĩxü̃. 
19 Rü nhu̱xma na ngẽma nhachaxü̃, rü 
tama chanaxwa̱xe i nagu perüxĩnüẽ na 
naxüünexü̃ i ngẽma namachi i ngẽma 
duü̃xü̃gü i tama jaxõgüxü̃ norü 
tupananetachicüna̱xãca̱x ḏaixü̃. Rü tama 
chanaxwa̱xe i nagu perüxĩnüẽ na 
ṯacüwa namexü̃ i ngẽma norü 
tupananetachicüna̱xãgü, erü nangearü 
maxü̃ã̱x. 20 Notürü pemaã nüxü̃ chixu rü 
ngẽxguma ngẽma duü̃xü̃gü i tama 
Tupanaxü̃ cua̱xgüxü̃, norü 
tupananetachicüna̱xãca̱x nadaiãgu i 
ṯacü rü naxü̃na, rü tama Tupanaca̱x nixĩ 
i nadaiãxü̃, notürü ṉg̱oxogüca̱x nixĩ i 
nadaiãxü̃. Rü tama chanaxwa̱xe i 
ṉg̱oxogütanüxü̃xü̃ pegü peixĩgüxẽẽ. 
21 Rü pema na pejaxaxgüxü̃ ja jima wĩũ 
ja tórü Corixü̃ namaã peicua̱xüü̃gücü rü 
taxucürüwama namaã pexãmücü i 
ngẽma duü̃xü̃gü i Chatanáwe rüxĩxü̃. Rü 
pema na tórü Coriarü mechawa 
penangṍxü̃ i ngẽma õna i nüxü̃ namaã 
peicua̱xüü̃güxü̃ rü taxucürüwama 
ngẽma duü̃xü̃gü i Chatanáwe rüxĩxü̃ãrü 
mechawa pejachibüe. 22 ¿Rü nhuxũ 
nhapegüxü̃ i nhu̱xmax? ¿E̱xna 
penanuxẽẽchaü̃ ja tórü Cori? ¿E̱xna 
pexca̱x rü nüxü̃ tarüporamaẽgü i 
jixemax? 
 
Cristu rü marü tüxü̃ ínanguxü̃xẽẽ 
nawa i Muĩséarü mugü, 
 
notürü taxucürüwama ngẽmaca̱x 
nhuxãcümare taeneẽgüpe̱xewa 
tamaxẽ 
23 Pema rü nhaperügügü: 
“Marü name na tanaxüxü̃ i ṯacü i 
tanaxwa̱xegüxü̃”, nhaperügügü. Rü 
aixcuma nixĩ i ngẽma, notürü tama tüxü̃́ 
name i guxü̃ma i ngẽma ixüxchaü̃xü̃. Rü 
ngẽmáãcü Cristu tüxü̃ ínanguxü̃xẽẽ na 
naxüxü̃ca̱x i ngẽma inaxwa̱xexü̃, notürü 
tama guxü̃ma i ngẽma ixüxü̃ tüxü̃ 
narüngü̃xẽẽ na jexeraãcü meã 
jaxõgüamachigüxü̃ca̱x. 24 Rü tama name 
nixĩ i tóxrütama mexü̃ca̱x tadaugü, 
notürü name nixĩ i togüarü mexü̃ca̱x na 
idaugüxü̃. 25 Rü marü name i penangõ̱x i 
nagúxü̃raü̃xü̃ i namachi i namaã 
nataxegüxü̃. Rü taxuü̃ca̱xma tü̱xcüü̃ 
naxca̱x pexoegaãẽ rü nüxna peca na 
ngextá ne naxũxü̃ i ngẽma namachi. 
26 Erü nhama i naãne rü guxü̃ma i nawa 
ngẽxmaxü̃, rü tórü Coriarü nixĩ. 27 Rü 
ngẽxguma chi wüxi i duü̃xü̃ i tama 
jaxõxü̃ pexna uxgu na naxü̃tawa 
pejachibüexü̃ca̱x, rü chi ngẽ́ma pexĩxgu, 
rü marü name i penangõ̱x i guxü̃ma i 
1 CORĨ́TIUCÜ̱̃Ã̱X 10 
O Novo Testamento na língua ticuna do Brasil, 2da ed. ©2009, Liga Bíblica
430 
õna i pepe̱xegu jaxüxüchixü̃. Rü 
taxuü̃ca̱xma tü̱xcüü̃ naxca̱x pexoegaãẽ 
rü nüxna peca na ngextá ne naxũxü̃ i 
ngẽma namachi i pemaã nangṍxü̃. 
28 Notürü ngürüãchi wüxie tá pemaã 
nüxü̃ tixu rü nhatarügü: 
“Nhaã namachi rü 
tupananetachicüna̱xãca̱x jama̱xgüxü̃ i 
naxü̃nawa ne ũxü̃ nixĩ”, nhatarügü. Rü 
ngẽxguma i pema rü tama name na 
penangṍxü̃ i ngẽma namachi na tama 
chixexü̃gu tüxü̃ penguxẽẽxü̃ca̱x ja 
jíxema pemaã nüxü̃ ixuxe, rü tama 
ngẽmaca̱x taxoegaãẽxü̃ca̱x i tümax. 
29 Rü tama pechiga nixĩ i chidexaxü̃ i 
ngẽxguma: 
“Na tama taxoegaãẽxü̃ca̱x”, nhachagu. 
Notürü jíxema pemaã nüxü̃ ixuxechiga 
nixĩ i chidexaxü̃. Notürü bexmana 
ngürüãchi wüxi i jaxõxü̃ tá cuxna naca 
rü nhanagürü tá cuxü̃: 
“¿Tü̱xcüü̃ i togü naxca̱x oegaãẽxü̃gagu 
choxna cunachu̱xu na tama chanaxüxü̃ i 
ṯacü i chanaxwa̱xexü̃? 30 Rü ngẽxguma 
chi Tupanana moxẽ chaxãxgu naxca̱x i 
ngẽma õna i changṍxü̃, ¿rü tü̱xcüü̃ i 
ngẽma õnaca̱x choxü̃ cuixu?” 
nhanagürü. 31 Dücax, pemaã nüxü̃ chixu 
rü name nixĩ i guxü̃ma i ngẽma 
pexüxü̃maã Tupanaxü̃ petaxẽẽ. Rü 
ngẽxguma ṯacü pengõ̱xgügu rü e̱xna 
ṯacü peixaxgügu rü e̱xna ṯacü i to 
pexügügu, rü name nixĩ i guxü̃ma i 
ngẽmamaã Tupanaxü̃ petaxẽẽ. 32 Rü 
tama name i penaxü i ṯacü i togüxü̃ 
chixexü̃gu jixẽẽxü̃, rü bai i Judéugüxü̃, 
rü bai i ngẽma duü̃xü̃gü i tama Judéugü 
ixĩgüxü̃xü̃, rü bai i ngẽma jaxõgüxü̃xü̃. 
33 Rü chama chanaxwa̱xe i guxü̃ma i 
chaxüxü̃wa na guxü̃ma i togüarü 
mexü̃ca̱x chadauxü̃. Rü tama 
choxrütama mexü̃ca̱x nixĩ i chadauxü̃, 
notürü togüarü mexü̃ca̱x nixĩ i 
chadauxü̃ na nümagü rü ta 
jaxõgüãxü̃ca̱x rü najauxgüãxü̃ca̱x i 
maxü̃ i taguma gúxü̃. 
 
11
  
1 Rü name nixĩ i nagu pexĩ i 
chaucüma ngẽxgumarüü̃ i 
chama na Cristucümagu chixũxü̃rüü̃. 
 
Nhuxãcü meã nügümaã inacua̱xgü i 
ngexü̃gü i ngutaque̱xegüwa 
2 Pa Chaueneẽgüx, pemaã chataãẽ erü 
guxü̃guma chagu perüxĩnüẽ rü nagu pexĩ 
ga jema ngu̱xẽẽtae ga pexü̃ changúexẽẽxü̃. 
3 Notürü chanaxwa̱xe i nüxü̃ pecua̱x na 
Cristu rü wüxichigü i jatüeru na jiĩxü̃. Rü 
jatüxü̃gü rü naxma̱xẽru nixĩgü 
ngẽxgumarüü̃ ja Tupana rü Cristueru na 
jiĩxü̃. 4 Rü ngẽmaca̱x i ngẽxguma wüxi ja 
jatü ngutaque̱xewa jumuxẽgu rü e̱xna 
Tupanaãrü orexü̃ jaxuxgu, rü tama 
ínanga̱xüchipate̱xegu, rü ngẽma rü wüxi i 
chixexü̃ nixĩ i Cristupe̱xewa naxüxü̃. 
5 Notürü ngẽxguma chi wüxi i ngecü 
ngutaque̱xewa jumuxẽgu rü e̱xna 
Tupanaãrü orexü̃ jaxuxgu, rü chi tama 
ngĩgü natüerugu, rü ngẽma rü wüxi i 
chixexü̃ nixĩ i ngĩtepe̱xewa naxüxü̃. Rü 
nhama ngĩgü jadüeruxü̃rüü̃ ijixĩ. 6 Erü 
ngẽxguma chi tama ngĩgü natüeruchaü̃gu, 
rü narümemaẽ nixĩ i noxtacüma ngĩgü 
iba̱i̱xeru. Notürü ngẽxguma chi wüxi i 
ngĩrü ãne jixĩgu i ngẽma na ngĩgü 
naba̱i̱xeruxü̃ rü e̱xna ngĩgü jadüeruxü̃, rü 
narümemaẽ nixĩ i ngĩgü itüeru. 7 Notürü 
jatügü rü tama name na nügü 
natüerugüxü̃. Jerü ga Tupana rü 
nügüraü̃ãcü nanaxü ga jatü rü 
Tupanachipeta nixĩ. Rü jima jatüwa nixĩ i 
1 CORĨ́TIUCÜ̱̃Ã̱X 10 
,  
11 
O Novo Testamento na língua ticuna do Brasil, 2da ed. ©2009, Liga Bíblica
431 
nangóxü̃ na nhuxãcü namexẽchixü̃ ja 
Tupana. Rü ngẽma ngecüwa nixĩ i 
nangóxü̃ na nhuxãcü namexü̃ ja jatü. 
8 Jerü jexguma noxri Tupana naxü̱xgu ga 
jatü, rü tama ngecüwa nixĩ ga naxüãxü̃. 
Rü ngĩma waxi nixĩ ga jatüwa ngĩxü̃ 
naxüxü̃. 9 Rü jatüca̱x nixĩ ga Tupana ngĩxü̃ 
üxü̃ ga ngecü, rü tama ngecüca̱x nixĩ ga 
Tupana naxüxü̃ ga jatü. 10 Rü ngẽmaca̱x 
name nixĩ i ngĩgü itüeru na 
duü̃xü̃güpe̱xewa rü Tupanaãrü orearü 
ngeruü̃gü i dauxü̃cü̱̃ã̱xgüpe̱xewa 
nangóxü̃ca̱x na ngĩteme̱xẽwa 
nangẽxmaxü̃. 11 Notürü Tupanape̱xewa rü 
taxuü̃ma nixĩ ja jatü ega natau̱xgu i ngecü. 
Rü ngẽxgumarüü̃ ta i ngecü rü taxuü̃ma 
ijixĩ ega natau̱xguma ja jatü. 12 Jerü 
jexguma noxri Tupana ngĩxü̃ ü̱xgu ga 
ngecü, rü jatüwa nixĩ ga ngĩxü̃ naxüxü̃. Rü 
ngẽxgumarüü̃ ta ja jatü rü ngecüwa nixĩ i 
nabuxü̃. Notürü Tupana nixĩ ja naxücü i 
guxü̃ma i duü̃xü̃gü. 13 Rü pematama tá 
penangugü rü ngoxi name na wüxi i 
ngecü rü tama ngĩgü natüeruãcüma 
najumuxẽxü̃. 14 Rü woetama tórü bucüma 
nixĩ i nüxü̃ na icuáxü̃ na wüxi i ãne jiĩxü̃ 
na nügü nama̱xjaexẽẽxü̃ i wüxi i jatüxü̃. 
15 Notürü ngecüca̱x rü wüxi i mexẽchixü̃ 
nixĩ na nama̱xjaexü̃. Erü Tupana rü 
ngĩxna nanaxã i ngĩjae na ngẽmamaã 
ngĩgü natüeruxü̃ca̱x. 16 Notürü ngẽxguma 
chi texé ngẽmachiga tügü choxü̃gagügu, 
rü name nixĩ i nüxü̃ tacua̱x na ngẽmatama 
jiĩxü̃ i tacüma rü nacüma i guxü̃ma i 
jaxõgüxü̃ i guxü̃nema ja tupaucagüwa. 
 
Duü̃xü̃gü rü chixri namaã 
inacua̱xgü ga Coriarü õna i üünexü̃ 
17 Rü nhu̱xma i nhaã popera i pexca̱x 
chaxümatüxü̃wa rü pemaã nüxü̃ chixu 
rü nangẽxma i wüxi i pecüma i chixexü̃ 
i tama namaã chataãẽxü̃. Erü chauxca̱x i 
ngẽma perü ngutaque̱xegü rü pexü̃ 
nachixexẽẽ, rü tama aixcuma perü 
meruü̃gü nixĩgü. 18 Erü duü̃xü̃gü chamaã 
nüxü̃ nixugügü rü ngẽxguma tórü 
Corica̱x pengutaque̱xegüü̃xgu rü pegü 
peitoje. Rü ngãxü̃gu chajaxõ na aixcuma 
jiĩxü̃ i ngẽma nüxü̃ jaxugügüxü̃. 
19 Chama rü nüxü̃ chacua̱x na aixcuma 
woe tátama jiĩxü̃ i pegü peitojexü̃ na 
ngẽmawa nüxü̃ icuáxü̃ca̱x na texégü 
tiĩxü̃ ja jíxema aixcuma Cristuarü 
duü̃xü̃gü ixĩgüxe. 20 Rü ngẽma pegü na 
peitojexü̃gagu nixĩ na tama aixcuma 
tórü Corixü̃ peicua̱xüü̃güãcüma jiĩxü̃ i 
penangṍxü̃ i tórü Coriarü õna i Üünexü̃ 
i ngẽxguma pengutaque̱xegüxü̃gu. 21 Erü 
ngẽxguma penangõ̱xgu i ngẽma õna i 
Üünexü̃ rü wüxichigü rü penhuxãẽgü na 
pexira na penajaxuxü̃ca̱x i ngẽma õna. 
Rü joxni i ngẽma togü rü ngẽxma 
nataijae, rü togü rü najaxaxgü ja wĩũ 
nhu̱xmata nangãxẽ. 22 ¿E̱xna 
pengechiü̃gü eca̱x tama ngẽ́ma 
pechibüexü̃ rü pexaxegüxü̃? ¿Tü̱xcüü̃ 
nüxü pexoe i ngẽma togü i jaxõgüxü̃ rü 
penaxãneẽxẽẽ i ngẽma jaxõgüxü̃ i 
ngearü ngẽmaxü̃ã̱xgüxü̃? ¿Rü ṯacüxü̃ tá 
pemaã chixu i nhu̱xmax? ¿Pexca̱x rü tá 
pemaã chataãẽxü̃? Dücax, pemaã nüxü̃ 
chixu rü tama pemaã chataãẽ naxca̱x i 
ngẽma pexügüxü̃. 
 
Tórü Coriarü õna i üünexü̃chiga 
23 Jerü tórü Corixü̃tawatama 
chanajaxu ga jema ngu̱xẽẽtae ga pemaã 
nüxü̃ chixuxü̃. Rü jexguma bexma tórü 
Cori ga Ngechuchuxü̃ ínaxuaxü̃gu, rü 
jematama chütaxü̃gu rü tórü Cori 
1 CORĨ́TIUCÜ̱̃Ã̱X 11 
O Novo Testamento na língua ticuna do Brasil, 2da ed. ©2009, Liga Bíblica
432 
nanajaxu ga wüxi ga põũ. 24 Rü 
Tupanana moxẽ naxca̱x naxã, rü 
jemawena rü inanabücu, rü nhanagürü: 
“Nhaã nixĩ i chaxune i pexca̱x 
ichaxãxü̃chiga. ¡Rü penangṍ i nhaã põũ 
na ngẽmaãcü peãẽwa choxna 
pecua̱xãchiexü̃ca̱x!” nhanagürü. 25 Rü 
jexgumarüü̃ ta ga chibüwena rü 
Ngechuchu nanajaxu ga wüxi ga copu 
ga wĩũchiümaã ããcuxü̃, rü nhanagürü: 
“Rü daa wĩũ rü wüxi i cua̱xruü̃ nixĩ na 
ngexwacax Tupana duü̃xü̃gümaã 
ixunetaxü̃ i maxü̃ i taguma gúxü̃chiga. 
Rü chaugü ja pexca̱x ibacümaã nixĩ i 
Tupana pexü̃ nüxü̃ cua̱xẽẽxü̃ i 
ngẽmachiga. Rü ngẽxguma nhuxguacü 
daa wĩũ peixaxgügu rü nhu̱xma chama 
na chanaxüxü̃rüü̃ tá penaxü na peãẽwa 
choxna pecua̱xãchiexü̃ca̱x”, nhanagürü 
ga Ngechuchu. 26 Rü guxü̃guma i 
ngẽxguma penangõ̱xgu i nhaã põũ rü 
pejaxaxgügu ja daa wĩũ rü ngẽmawa tá 
duü̃xü̃güxü̃ nüxü̃ peicua̱xẽẽ na nhuxãcü 
tórü pecaduca̱x najuxü̃ ga tórü Cori. Rü 
ngẽmaãcü tá penaxü nhu̱xmatáta wena 
nataegu i nümax. 
 
Nhuxãcü nixĩ i namexü̃ na nangṍxü̃ 
i tórü Coriarü õna i üünexü̃ 
27 Rü ngẽxguma chi ngexerǘxe ja 
duü̃xẽ rü tachixearü maxü̃ã̱xãcüma 
tanangõ̱xgu i nhaã põũ rü e̱xna 
tajaxaü̱xgu ja daa wĩũ, rü wüxi i 
chixexü̃ taxü namaã i naxü̃ne rü nagü ja 
tórü Cori. 28 Rü ngẽmaca̱x naxü̃pa na 
tanangṍxü̃ i ngẽma põũ rü na 
tajaxaxüxü̃ ja jima wĩũ, rü name nixĩ i 
wüxichigü meã tügü tangugü ngoxi 
nataxuma i ṯacü rü chixexü̃ i tümaãrü 
maxü̃wa. 29 Erü ngẽxguma chi 
tanangõ̱xgu rü tajaxaü̱xgu rü tama meã 
nagu tarüxĩnügu na tórü Corixü̃nechiga 
jiĩxü̃ i ngẽma, rü tügütama pocuwa taga 
i ngẽxguma tanangõ̱xgu rü tajaxaü̱xgu. 
30 Rü ngẽmaca̱x nixĩ i muxũchixe i 
petanüwa rü peiḏaaweexü̃ rü peturaexü̃, 
rü nhuxre i togü rü marü najuexü̃. 
31 Notürü ngẽxguma chi jigütama 
ingugügu naxü̃pa na nangṍxü̃ i ngẽma 
õna, rü tórü Cori rü taxuü̃ca̱x chima 
tüxü̃ napocue. 32 Notürü ngẽxguma tórü 
Cori nhama i tórü maxü̃wa tüxü̃ pocugu, 
rü ngẽmaãcü tüxü̃ inajarüwe̱xãchixẽẽ na 
tama jixcüra naãneãrü gu̱xgu tüxü̃ 
napocuxü̃ca̱x wüxigu namaã i ngẽma 
duü̃xü̃gü i tama jaxõgüxü̃. 33 Rü 
ngẽmaca̱x, Pa Chaueneẽgüx, rü 
ngẽxguma pengutaque̱xegügu na 
penangṍxü̃ca̱x i ngẽma õna i üünexü̃, rü 
name nixĩ i pegü ípenaṉg̱uxẽẽ na 
guxãma wüxigu meã penangṍxü̃ca̱x. 
34 Rü ngẽxguma chi texé taija̱xgu, rü 
name nixĩ i tümapatawatama tachibü na 
tama Tupana pexü̃ pocuexü̃ca̱x naxca̱x 
na chixexü̃ pexüexü̃ i perü 
ngutaque̱xegüwa. Rü ngẽma to i 
guxchaxü̃gü i pexü̃́ ngẽxmaxü̃, rü chama 
tá chanamexẽẽ i ngẽxguma petanüwa 
chaxũxgu. 
 
Ngẽma nacümagü i Tupanaãẽ i 
Üünexü̃ tüxna ãxü̃chiga 
 
12
  
1 Pa Chaueneẽgüx, chanaxwa̱xe 
i nüxü̃ pecua̱x na nhuxãcü jiĩxü̃ 
i ngẽma nacümagü rü ngẽma cua̱x i 
Tupanaãẽ i Üünexü̃ tüxna ãxü̃. Rü 
ngẽmachiga nixĩ i pemaã nüxü̃ 
chixuxchaü̃xü̃ i nhu̱xmax. 2 Rü pema 
meãma nüxü̃ pecua̱x ga jexguma taũta 
Cristuaxü̃́ pejaxõgügu, rü pegü nüxna 
1 CORĨ́TIUCÜ̱̃Ã̱X 11 
,  
12 
O Novo Testamento na língua ticuna do Brasil, 2da ed. ©2009, Liga Bíblica
433 
pexãgü ga tupananetachicüna̱xãgü ga 
ingeáxü̃. 3 Rü ngẽmaca̱x i nhu̱xma rü 
chanaxwa̱xe i meã nüxü̃ pecua̱x rü 
ngẽxguma Tupanaãẽ i Üünexü̃ texéxü̃ 
idexaxẽẽgu, rü taxucürüwama 
nhatarügü: 
“Rü wüxi ja chixecü nixĩ ja 
Ngechuchu”, nhatarügü. Rü 
ngẽxgumarüü̃ ta, rü taxucürüwama texé 
nhatarügü: 
“Ngechuchu rü tórü Cori nixĩ”, 
nhatarügü ega tama Tupanaãẽ i Üünexü̃ 
tüxü̃ mu̱xgu na ngẽmaãcü tidexaxü̃ca̱x. 
4 Rü namu nixĩ i nacümagü i duü̃xü̃gü 
jaxuxü̃, notürü ngẽma tüxna naxãxü̃ rü 
wüxitama nixĩ. Rü nüma nixĩ i 
Tupanaãẽ i Üünexü̃. 5 Nangẽxma i 
nagúxü̃raü̃xü̃ i nacüma na nhuxãcü tórü 
Corica̱x ipuracüexü̃, notürü wüxitama 
nixĩ ja tórü Cori ja tüxü̃ mucü na nüxü̃́ 
ipuracüexü̃ca̱x. 6 Rü Tupanaãrü pora rü 
nagúxü̃raü̃ãcü tawa napuracü, notürü 
wüxitama nixĩ ja Tupana ja guxü̃ma ücü 
i guxü̃ i duü̃xü̃güwa. 7 Rü Tupana rü 
wüxichigü i duü̃xü̃na nanaxã i cua̱xruü̃ i 
nawa nüxü̃ icuáxü̃ na Naãẽ i Üünexü̃ 
tawa ngẽxmaxü̃. Rü ngẽmaãcü nanaxü 
ja Tupana na guxü̃ma i jaxõgüxü̃xü̃ 
nangü̃xẽẽxü̃ca̱x. 8 Rü Tupana rü Naãẽ i 
Üünexü̃xü̃ namu na nüma tüxna 
naxããxü̃ca̱x i cua̱x na tümáxẽ rü nüxü̃ 
tacuáxü̃ca̱x na meã ṯoguã̱xü̃ 
taxucu̱xẽxü̃ca̱x. Rü ngẽmatama Naãẽ i 
Üünexü̃ ṯoguã̱xna nanaxã i cua̱x na meã 
nüxü̃ tacuáxü̃ca̱x na nhuxãcü meã 
tangúexẽẽtaexü̃. 9 Rü tümaxẽ, rü 
ngẽmatama Naãẽ i Üünexü̃ tüxü̃́ 
nanatauxchaxẽẽ na meã tajaxõxü̃ca̱x. Rü 
togue rü tüxna nanaxã i pora na 
ngẽmamaã naxca̱x tajataanexẽẽxü̃ca̱x i 
ngẽma iḏaaweexü̃. 10 Rü togue rü tüxna 
nanaxã i pora na tanaxüxü̃ca̱x i ṯacü rü 
mexü̃ i Tupanaãrü poramaã üxü̃. Rü 
togue rü tüxna nanaxã i cua̱x na nüxü̃ 
tixuxü̃ca̱x i Tupanaãrü ore. Rü togue rü 
tüxna nanaxã i cua̱x na nüxü̃ 
tacuáxü̃ca̱x i ṯacü jiĩxü̃ i ṉg̱oxogüarü 
ixĩxü̃ rü ṯacü jiĩxü̃ i Tupanaãẽ i 
Üünexü̃ãrü ixĩxü̃. Rü togue rü tüxna 
nanaxã i cua̱x na ngẽma tama nüxü̃ 
tacuáxü̃ i nagawa tidexaxü̃ca̱x. Rü togue 
rü tüxna nanaxã i cua̱x na 
tanango̱xẽẽxü̃ca̱x na ṯacüchiga jiĩxü̃ na 
tidexaxü̃ ja jíxema to i nagawa idexáxe. 
11 Rü guxü̃ma i ngẽma rü Tupanaãẽ i 
Üünexü̃tama nixĩ i naxüxü̃. Rü nüma 
nixĩ i wüxichigü i duü̃xü̃na naxããxü̃ i 
ngẽma cua̱x i nüma nanaxwa̱xexü̃ na 
nüxna naxããxü̃. 
 
Guxãma i jixema i jaxõgüxü̃ rü 
wüxitama i duü̃xü̃rüü̃ tixĩgü 
12 Rü wüxi i naxü̃ne rü woo nüxü̃́ 
nangẽxmagu i naẽru rü nachacüügü rü 
naparagü rü muxü̃ma i to i norü 
ngẽmaxü̃gü, notürü wüxitama i naxü̃ne 
nixĩ. Rü ngẽxgumarüü̃tama nixĩ i 
guxü̃ma i Cristuarü duü̃xü̃gü na 
wüxitama i naxü̃nerüü̃tama jixĩgüxü̃. 
13 Tupanaãẽ i Üünexü̃ rü wüxitama nixĩ. 
Rü jexguma íibaiü̃gu ga jixema, rü 
wüxitama i naxü̃nerüü̃ tüxü̃ nixĩgüxẽẽ. 
Rü woo Judéugü na ixĩgüxü̃, rü e̱xna 
duü̃xü̃gü i tama Judéugü na ixĩgüxü̃, rü 
e̱xna duü̃xü̃gü i ṯacü rü corime̱xẽwa 
ngẽxmagüxü̃ na ixĩgüxü̃, rü e̱xna 
duü̃xü̃gü i taxúxeme̱xẽwa ngẽxmagüxü̃ 
na ixĩgüxü̃, notürü wüxitama i 
naxü̃nerüü̃ tüxü̃ nixĩgüxẽẽ i nüma i 
Naãẽ i Üünexü̃. Rü guxãma i jixema rü 
1 CORĨ́TIUCÜ̱̃Ã̱X 12 
O Novo Testamento na língua ticuna do Brasil, 2da ed. ©2009, Liga Bíblica
434 
aixcuma marü tüxna nangu i ngẽma 
Naãẽ i Üünexü̃. 14 Wüxi i naxü̃ne rü 
tama nüxĩcatama nixĩ, notürü nüxü̃́ 
nangẽxma i naẽru rü nachacüügü rü 
naparagü. Rü ngẽmaãcü muxü̃gu nixüje. 
15 Rü ngẽxguma chi wüxi ja nacutü 
nhaxgu: 
“Rü nhu̱xma na tama naxme̱x chiĩxü̃, 
rü ngẽmaca̱x tama ngẽma naxü̃newa 
changẽxma”, nhaxgu, rü tama 
ngẽmaca̱x nüxü̃ narüxo na naxü̃neãrü 
jiĩxü̃. 16 Rü ngẽxguma chi wüxi ja 
nachinü nhaxgu: 
“Rü nhu̱xma na tama naxẽtü chiĩxü̃, 
rü ngẽmaca̱x tama naxü̃newa 
changẽxma”, nhaxgu, rü tama 
ngẽmaca̱x nüxü̃ narüxo na naxü̃neãrü 
jiĩxü̃. 17 Erü ngẽxguma chi guxü̃ma i 
naxü̃ne rü naxẽtü jixĩgu, ¿rü ṯacümaã 
chi i nüxü̃ ixĩnüẽxü̃? Rü ngẽxguma chi 
guxü̃ma i naxü̃ne rü naxmachi̱xẽ jixĩgu, 
¿rü ṯacümaã chi i nüxü̃ iwãxĩxü̃? 
18 Notürü Tupana ga naxücü ga taxüne, 
rü ngexta nüma ínanaxwa̱xexü̃gu 
nanaxü ga taeru rü tachacüügü rü 
taparagü i norü guxü̃ma i taxüne. 19 Rü 
ngẽxguma chi guxü̃ma i taxüne rü 
taeruxicatama jixĩgu, rü ¿ngẽxü̃ chi jiĩxü̃ 
i taxüne ixĩxü̃? 20 Rü woo nangẽxma i 
taeru rü tachacüügü rü taparagü, notürü 
wüxitama nixĩ i taxüne. 21 Rü taxetü rü 
taxucürüwa taxme̱xü̃ nhanagürü: 
“Chama rü tama chacuxwa̱xe”, 
nhanagürü. Rü ngẽxgumarüü̃ ta i taeru 
rü taxucürüwa tacutügüxü̃ nhanagürü: 
“Chama rü tama chapexwa̱xe”, 
nhanagürü. 22 Notürü ngẽma jexeraãcü 
ãũcümaxü̃ i taxünewa, rü ngẽma nixĩ i 
jexera nanaxwa̱xexü̃ i taxüne. 23 Rü 
ngẽma taxünewa jexeraãcü naxca̱x 
ixãnexü̃, rü ngẽma nixĩ i jexera meã 
ixüxchiruxü̃. Rü ngẽma taxünewa 
ngẽxmaxü̃ i tama inaxwa̱xexü̃ na 
nangexchiruxü̃, rü ngẽma nixĩ i jexera 
meã idüxüxü̃. 24 Notürü tama ngẽmaãcü 
tanaxü namaã i ngẽma taxünewa 
ngẽxmaxü̃ i guxãxü̃ma iwéxü̃. Rü 
ngẽmaãcü Tupana nanaxü i taxüne, na 
jexeraãcü nüxna idauxü̃ca̱x i ngẽma 
jexera naxca̱x ixãnexü̃ i taxünewa. 25 Rü 
ngẽmaãcü Tupana nanaxü i taxüne na 
wüxichigü i ngẽma taxünewa ngẽxmaxü̃ 
rü nüxna nadauxü̃ca̱x i natanüxü̃, rü 
guxü̃ma meã nügümaã na 
napuracüexü̃ca̱x. 26 Rü ngẽxguma chi 
wüxi i ngẽma taxünewa ngẽxmaxü̃ ṯacü 
nüxü̃́ ngu̱xgux, rü guxü̃ma i ngẽma togü 
i natanüxü̃gü rü ta nüxü̃́ nangu̱x. Rü 
ngẽxguma chi wüxi i ngẽma taxünewa 
ngẽxmaxü̃ ṯacümaã taãẽ̱xgu, rü guxü̃ma 
i ngẽma togü i natanüxü̃gü rü ta nataãẽ. 
27 Rü nhu̱xma i pema rü Cristuxü̃ne 
peixĩgü. Rü wüxichigü i pema rü ngẽma 
naxü̃nena pexügü. 28 Rü ngẽmaca̱x ja 
Tupana rü norü duü̃xü̃gü i 
jaxõgüxü̃tanüwa tüxü̃ naxuneta ja 
nhuxre na norü puracüwa tüxü̃ 
namugüxü̃ca̱x. Rü tüxü̃ naxuneta ja 
ṯoguã̱x na nüxü̃ tixuxü̃ca̱x i norü ore. Rü 
tüxü̃ naxuneta ja ṯoguã̱x na duü̃xü̃güxü̃ 
tangúexẽẽxü̃ca̱x i norü ore, rü ṯoguã̱x na 
tanaxüxü̃ca̱x i mexü̃gü i taxü̃gü i 
Tupanaãrü poramaã üxü̃. Rü tüxü̃ 
naxuneta ja ṯoguã̱x na tanameẽxẽẽxü̃ca̱x 
i iḏaaweexü̃, rü ṯoguã̱x na togüxü̃ 
tarüngü̃xẽẽgüxü̃ca̱x, rü ṯoguã̱x na 
jaxõgüxü̃ãrü ãẽ̱xgacügü na tixĩgüxü̃ca̱x. 
Rü tüxü̃ naxuneta ja ṯoguã̱x na ngẽma 
tüma tama nüxü̃ tacuáxü̃ i nagawa na 
tidexagüxü̃ca̱x. 29 Rü tama guxãma rü 
1 CORĨ́TIUCÜ̱̃Ã̱X 12 
O Novo Testamento na língua ticuna do Brasil, 2da ed. ©2009, Liga Bíblica
435 
Tupana tüxü̃ imugüxe tixĩgü, rü tama 
guxãma Tupanaãrü orearü uruü̃ tixĩgü. 
Rü tama guxãma norü orewa 
ngu̱xẽẽtaegüxe tixĩgü, rü tama guxãma 
nüxü̃ tacua̱x na tanaxüxü̃ i mexü̃gü i 
taxü̃gü i Tupanaãrü poramaã üxü̃. 30 Rü 
tama guxãma nüxü̃ tacua̱x na 
tanameẽxẽẽxü̃ i duü̃xü̃gü i iḏaaweexü̃. 
Rü tama guxãma nüxü̃ tacua̱x na nawa 
tidexagüxü̃ i wüxi i naga i tama nüxü̃ 
tacuáxü̃. Rü tama guxãma nüxü̃ tacua̱x 
na tanango̱xẽẽxü̃ na ṯacüchiga jadexaxü̃ 
i ngẽma duü̃xü̃gü i tama nüxü̃ nacuáxü̃ i 
nagawa idexaxü̃. 31 ¡Rü naxca̱x peda̱x na 
Tupanaxü̃tawa penajaxuxü̃ca̱x i ngẽma 
cua̱x i rümemaẽxü̃! 
 
Jigü na ingechaü̃güxü̃chiga 
Notürü i nhu̱xma rü tá pexü̃ 
changúexẽẽ i ṯacü nixĩ i guxü̃ma i 
ngẽma pemaã nüxü̃ chixuxü̃ãrü jexera 
rümemaẽxü̃. 
 
13
  
1 Rü woo ngẽma chama tama 
nüxü̃ chacuáxü̃ i nagawa 
chidexagu, rü woo Tupanaãrü orearü 
ngeruü̃gü i dauxü̃cü̱̃ã̱xgawa chidexagu, 
notürü wüxi i ṯacü i ãgaxü̃rüü̃mare chixĩ 
ega tama chamücüxü̃ changechaü̃gu. 
2 Rü woo nüxü̃ chacua̱xgu na meã 
duü̃xü̃gümaã nüxü̃ chixuxü̃ i Tupanaãrü 
ore, rü woo nüxü̃ chacua̱xgu i guxü̃ma i 
ṯacü i ẽxü̃guxü̃ i Tupanachiga, rü woo 
chamaã nanguxü̃gu na ngẽma chorü 
õmaã chajaxĩgachixẽẽxü̃ ja ma̱xpǘnegü, 
notürü taxuwama chame ega tama 
chamücüxü̃ changechaü̃gu. 3 Rü woo 
ngẽma duü̃xü̃gü i ngearü dĩẽruã̱xgüxü̃xü̃ 
chajanuxgu i guxü̃ma i ṯacü i choxü̃́ 
ngẽxmaxü̃, rü woo Tupanaãrü oreca̱x 
chaugü ichaxãxgu na üxüwa choxü̃ 
jagugüxü̃ca̱x, rü taxuwama choxü̃́ name 
i ngẽma ega tama chamücüxü̃ 
changechaü̃gu. 4 Rü jíxema tümamücüxü̃ 
ngechaü̃xẽ, rü jaxna namaã taxĩnü, rü 
namaã tamecüma. Rü tama 
tixãũxãchiwa̱xe, rü tama tügü ítarüta, 
rü tama tügü ticua̱xüü̃. 5 Rü jíxema 
tümamücüxü̃ ngechaü̃xẽ, rü tama 
taguxchigawa̱xe, rü tama 
tügüguxicatama tarüxĩnü, rü tama 
tanuxwa̱xe, rü tama nagu tarüxĩnüẽcha 
ega texé chixexü̃ tümamaã ü̱xgu. 6 Rü 
tama namaã tataãẽ i chixexü̃gü, notürü 
namaã tataãẽ i ngẽma ore i aixcuma 
ixĩxü̃. 7 Rü jíxema aixcuma tümamücüxü̃ 
ngechaü̃xẽ, rü jaxna namaã taxĩnü, rü 
guxü̃guma nüxü̃́ tajaxõ, rü guxü̃guma 
mexü̃gu namaã tarüxĩnü, rü taguma 
nachi taxai woo ṯacü tümamaã naxü̱xgu 
i tümamücü. 8 Rü ngẽma jigü na 
ingechaü̃xü̃ rü tagutáma inajacua̱x. 
Notürü ngẽma na nüxü̃ ixuxü̃ i 
Tupanaãrü ore rü wüxi i ngunexü̃gu tá 
inajacua̱x. Rü ngẽma tama nüxü̃ icuáxü̃ 
i nagawa na idexaxü̃, rü tá ta inajacua̱x. 
Rü ngẽma nhu̱xma nüxü̃ icuáxü̃ rü wüxi 
i ngunexü̃gu rü marü taxuwatáma tüxü̃́ 
name. 9 Erü ngẽma tórü cua̱x i nhu̱xma 
tüxü̃́ ngẽxmaxü̃, rü Tupanape̱xewa rü 
naxíra. Rü ngẽxgumarüü̃ ta i ngẽma 
norü orexü̃ na ixuxü̃, rü wüxi i 
íramarexü̃tama nixĩ. 10 Rü guxü̃ma i 
ngẽma rü tá inajarüxo i ngẽxguma 
Tupanape̱xewa ingugügu rü nüma 
guxü̃xü̃ma tüxü̃ nacua̱xẽẽgu. 11 Jexguma 
chabuxgu ga chamax, rü wüxi ga 
buxü̃rüü̃ chidexa, rü buxü̃ nagu 
rüxĩnüxü̃gu charüxĩnü, rü tama meã 
chauãẽxü̃ chacua̱x. Notürü jexguma 
marü chaja̱xgu, rü nüxü̃ charüxo ga 
1 CORĨ́TIUCÜ̱̃Ã̱X 12 
,  
13 
O Novo Testamento na língua ticuna do Brasil, 2da ed. ©2009, Liga Bíblica
436 
guxü̃ma ga jema chorü bucüma. 12 Rü 
ngẽma nhu̱xma nüxü̃ idauxü̃ i 
Tupanachiga, rü nhama wüxi ja worua 
ja üxachametüxewa jigü idauxü̃rüü̃ nixĩ 
na taxca̱x naxẽxü̃. Notürü jixcüra rü tá 
aixcuma meã nüxü̃xü̃chi tadau ja 
Tupana. Rü nhu̱xma rü íraruwatama 
nüxü̃ chacua̱x i Tupanachiga. Notürü 
wüxi i ngunexü̃gu rü tá meã nüxü̃ 
chacua̱x i guxü̃ma i nachiga, ngẽma na 
Tupana meãma choxü̃ cuáxü̃rüü̃. 13 Rü 
nhu̱xma rü nangẽxma i tamaẽ̱xpü̱x i 
nacümagü i guxü̃guca̱x ixĩxü̃. Rü ngẽma 
nixĩ: 
1 Rü Tupanaãxü̃́ tajaxõgü 
2 Rü nüxü̃ ítanaṉg̱uxẽẽ na nataeguxü̃ 
ja Cristu 
3 Rü nüxü̃ tacua̱x na tamücüxü̃ 
ingechaü̃xü̃. 
Notürü ngẽma tamaẽ̱xpü̱xtanüwa rü 
ngẽma guxü̃ãrü jexera ixĩxü̃, rü ngẽma 
nixĩ na tamücüxü̃ ingechaü̃xü̃. 
 
Ngẽma tama nüxü̃ icuáxü̃ i 
nagawa na idexaxü̃chiga 
 
14
  
1 ¡Rü naxca̱x peda̱x na 
pemücügüxü̃ pengechaü̃xü̃! Rü 
ngẽxgumarüü̃ ta name nixĩ i naxca̱x 
ípeca na Tupana pexna naxãxü̃ca̱x i 
ngẽma togü i nacümagü i Naãẽ i 
Üünexü̃wa ne ĩxü̃. ¡Rü ngẽma nacüma i 
jexeraãcü naxca̱x ípec̱axü̃ nixĩ na 
meãma nüxü̃ peixuxü̃ i norü ore! 
2 Jíxema duü̃xẽ ja tama nüxü̃ tacuáxü̃ i 
nagawa idexaxe, rü Tupanamaã nixĩ i 
tidexaxü̃ rü tama i duü̃xü̃gümaã, erü 
taxúema nüxü̃ tacua̱x na nhuxũ 
nhaxü̃chiga jiĩxü̃. Rü Tupanaãẽ i 
Üünexü̃ nixĩ i tüxü̃ idexaxẽẽxü̃, notürü 
ngẽma ore i nüxü̃ tixuxü̃ rü ẽxü̃guxü̃ 
nixĩ. 3 Notürü jíxema nüxü̃ ixuxe i 
Tupanaãrü ore rü ngẽmaãcü nüxü̃ 
tarüngü̃xẽẽ i duü̃xü̃gü na jexeraãcü meã 
jaxõgüãxü̃ca̱x rü nüxü̃́ nangúchaü̃xü̃ca̱x 
i ngẽma ore rü naporaexü̃ca̱x i 
ngẽxguma guxchaxü̃ nüxü̃ üpetügu. 4 Rü 
jíxema duü̃xẽ ja tama nüxü̃ tacuáxü̃ i 
nagawa idexaxe, rü tümaca̱xtama nixĩ i 
ngẽma, na jexeraãcü meã Tupanaãxü̃́ 
tajaxõxü̃ca̱x. Notürü jíxema nüxü̃ ixuxe 
i Tupanaãrü ore, rü nüxü̃ tixu na 
jexeraãcü Tupanaãxü̃́ jaxõgüãxü̃ca̱x i 
guxü̃ma i jaxõgüxü̃. 5 Chama chierü 
chanaxwa̱xe na guxãma i pema rü 
ngẽma tama nüxü̃ pecuáxü̃ i nagawa na 
peidexagüxü̃. Notürü jexeraãcü 
chanaxwa̱xe na duü̃xü̃gümaã nüxü̃ 
peixuxü̃ i Tupanaãrü ore. Erü ngẽma to 
i nagawa na peidexagüxü̃ãrü jexera 
narümemaẽ na togümaã nüxü̃ peixuxü̃ i 
Tupanaãrü ore. Notürü ngẽma to i 
nagawa na idexaxü̃, rü name ega ngẽma 
jaxõgüxü̃maã nüxü̃ ixuxgu na ṯacüchiga 
jiĩxü̃ i ngẽma dexa, na nümagü rü ta 
jexeraãcü meã Tupanaãxü̃́ 
jaxõgüãxü̃ca̱x. 6 Rü ngẽmaca̱x, Pa 
Chaueneẽgüx, rü ngẽxguma chi 
pexü̃tawa chaxũxgu, rü chi to i nagawa 
chidexagu, ¿rü ṯacüwa chi pexü̃́ namexü̃ 
i ngẽma? Notürü ngẽxguma chi pemaã 
nüxü̃ chixuxgu i ngẽma Tupana tüxü̃ 
nüxü̃ cua̱xẽẽxü̃, rü e̱xna ngẽma 
chamatama nüxü̃ chacuáxü̃ na aixcuma 
jiĩxü̃, rü e̱xna ngẽma ẽxü̃guxü̃ i nhu̱xma 
Tupana tüxü̃ nüxü̃ cua̱xẽẽxü̃, rü e̱xna 
ṯacü rü to i ngu̱xẽẽtae i Tupanachiga, rü 
ngẽma waxi nixĩ i pexü̃́ mexü̃. 7 ¡Rü 
dücax i ngẽma paxetaruü̃ i woweru rü 
e̱xna arpa! Rü ngẽxguma tau chima texé 
meã napaüxgu, rü tau chima nüxü̃ 
1 CORĨ́TIUCÜ̱̃Ã̱X 13 
,  
14 
O Novo Testamento na língua ticuna do Brasil, 2da ed. ©2009, Liga Bíblica
437 
tacua̱x na ṯacügu tanapaxüxü̃. 8 Rü 
ngẽma churaragü, rü ngẽxguma norü 
uwanügümaã nügü nadaixchaü̃gu, ¿rü 
nhuxãcü tá nügü namexẽẽ na nügü 
naḏaixü̃ca̱x ega tama meã nangógagu ja 
jima corneta ja da̱i̱xca̱x nagu 
jacuexü̃ne? 9 Rü ngẽxgumarüü̃ ta pemaã 
nangupetü. Rü ngẽxguma chi perü 
conümaã nüxü̃ peixuxgu i dexa i 
taxúema nüxü̃ cuáxü̃, ¿rü nhuxãcü tá 
nüxü̃ tacua̱x na nhuxũ nhaxü̃chiga jiĩxü̃ 
i ngẽma nüxü̃ peixuxü̃? Rü nhama 
ngürüanewa peidexagüxü̃rüü̃ tá peixĩgü. 
10 Rü aixcuma nixĩ i namuxü̃ i nagagü i 
nhama i naãnewa. Rü guxü̃ma i ngẽma 
nagagü rü name naxca̱x i ngẽma 
duü̃xü̃gü i nawa idexagüxü̃. 11 Notürü 
ngẽxguma chi tama nüxü̃ chacua̱xgu i 
ngẽma naga i to i duü̃xü̃ chamaã nawa 
idexaxü̃, rü ngẽma duü̃xü̃ca̱x rü nhama 
to i nachiü̃ãnecü̱̃ã̱xrüü̃ chixĩ, rü 
chauxca̱x rü nhama to i nachiü̃ãnecü̱̃ã̱x i 
duü̃xü̃rüü̃ nixĩ i nümax. 12 Chama nüxü̃ 
chacua̱x rü pema rü pexü̃́ nangúchaü̃ na 
pexü̃́ nangẽxmaxü̃ i ngẽma nacümagü i 
Tupanaãẽ i Üünexü̃ tüxna ãxü̃. Notürü 
name nixĩ i naxca̱x pedau na guxü̃ãrü 
jexera pexna naxããxü̃ i ngẽma 
nacümagü i namaã nüxü̃ perüngü̃xẽẽxü̃ 
i guxü̃ma i jaxõgüxü̃ na jexeraãcü meã 
Tupanaãxü̃́ jaxõgüãxü̃ca̱x. 13 Rü 
ngẽmaca̱x jíxema duü̃xẽ ja taxúema 
nüxü̃ cuáxü̃ i nagawa idexaxe, rü name 
nixĩ i Tupanana naxca̱x taca na tüxna 
naxããxü̃ca̱x i cua̱x na togümaã nüxü̃ 
tixuxü̃ca̱x na nhuxũ nhaxü̃chiga jiĩxü̃ i 
ngẽma nüxü̃ tixuxü̃. 14 Rü ngẽxguma chi 
taxúema nüxü̃ cuáxü̃ i nagawa 
chajumuxẽgu, rü chauãẽ nixĩ i ngẽma 
jumüxẽ́xü̃. Notürü chamatama rü 
taxuü̃ma chacua̱x na ṯacüchiga jiĩxü̃ i 
ngẽma. 15 ¿Rü ṯacü tá chaxü i nhu̱xmax? 
Rü marü name nixĩ ega taxúema nüxü̃ 
cuáxü̃ i nagawa chajumuxẽgu, notürü 
chanaxwa̱xe i guxãma nüxü̃ cuáxü̃ i 
nagawa rü ta chajumuxẽ. Rü marü 
name nixĩ ega taxúema nüxü̃ cuáxü̃ i 
nagawa chawijaegu, notürü chanaxwa̱xe 
i guxãma nüxü̃ cuáxü̃ i nagawa rü ta 
chawijae. 16 Erü ngẽxguma chi taxúema 
nüxü̃ cuáxü̃ i nagawa Tupanaxü̃ 
cuicua̱xüü̃gu, rü jíxema duü̃xẽgü ja 
ngẽ́ma irüxĩnüẽxẽ, rü taxucürüwa 
cumaã wüxigu Tupanaxü̃ ticua̱xüü̃gü, 
erü tama nüxü̃ tacua̱x na nhuxũ 
nhaxü̃chiga jiĩxü̃ i ngẽma nüxü̃ cuixuxü̃. 
17 Rü woo ngẽma curü jumuxẽ rü 
namexẽchi̱xgu, notürü jíxema duü̃xẽgü 
ja ngẽ́ma irüxĩnüẽxẽ rü taxuü̃ma i mexü̃ 
nawa tajaxu ega to i nagawa cuidexagu. 
18 Tupanana moxẽ chaxã, erü perü 
jexera taxúema nüxü̃ cuáxü̃ i nagawa 
chidexa. 19 Notürü woo muxü̃ma i ore i 
taxúema nüxü̃ cuáxü̃ i nagawa na 
chidexaxü̃, notürü ngẽma jaxõgüxü̃ãrü 
ngutaque̱xegüwa rü chauxca̱x rü 
narümemaẽ chi nixĩ ega woo noxre i ore 
i meãma nüxü̃ icuáxü̃wa namaã nüxü̃ 
chixuxgu i Tupanaãrü ore na ngẽmaãcü 
ngẽmamaã meã chanangúexẽẽxü̃ca̱x. 
20 Pa Chaueneẽgüx, tama name nixĩ i 
buxü̃gürüü̃ peixĩgü i ngẽma nagu 
perüxĩnüẽxü̃wa. Rü name nixĩ i wüxi i 
buxü̃ i ngexwacax íraxü̃rüü̃ tama 
chixexü̃ pexü, notürü ngẽma nagu 
perüxĩnüẽxü̃wa rü penaxwa̱xe i duü̃xü̃ i 
marü jaxü̃rüü̃ nagu perüxĩnüẽ. 
21 Tupanaãrü ore ga nuxcümaxü̃xü̃ ga 
norü orearü uruü̃ ümatüxü̃ rü 
nhanagürü: 
1 CORĨ́TIUCÜ̱̃Ã̱X 14 
O Novo Testamento na língua ticuna do Brasil, 2da ed. ©2009, Liga Bíblica
438 
“Rü nuã tá chanamugü i to i 
nachiü̃ãnecü̱̃ã̱x i duü̃xü̃gü na to 
i nagawa jadexagüxü̃ca̱x namaã 
i nhaã Judéugü i tama 
jaxõgüxü̃. Notürü woo 
ngẽmaãcü chanaxü̱xgu, rü 
tãũxü̃táma chauga naxĩnüẽ i 
ngẽma Judéugü i tama 
irüxĩnüẽchaü̃xü̃”, 
nhanagürü ga Tupana. 22 Rü ngẽmaca̱x 
ngẽma na taxúema nüxü̃ cuáxü̃ i 
nagawa idexaxü̃, rü wüxi i cua̱xruü̃ nixĩ 
naxca̱x i ngẽma duü̃xü̃gü i tama 
irüxĩnüẽchaü̃xü̃. Rü tama duü̃xü̃gü i 
marü jaxõgüxü̃ca̱x nixĩ i ngẽma. Notürü 
ngẽma Tupanaãrü orexü̃ na ixuxü̃, rü 
duü̃xü̃gü i marü jaxõgüxü̃ca̱x nixĩ na 
jexeraãcü meã Tupanaãxü̃́ 
jaxõgüãxü̃ca̱x. Rü tama duü̃xü̃gü i tama 
irüxĩnüẽchaü̃xü̃ca̱x nixĩ i ngẽma. 23 Rü 
ngẽxguma chi pema i jaxõgüxe 
pengutaque̱xegügu, rü guxã chima to i 
nagawa peidexagügu, ¿rü nhuxũ nhaxü̃ 
tá ega petanügu naxücuxgu i wüxi i 
duü̃xü̃ i ngẽ́ma ijarüxĩnüxü̃ rü e̱xna 
wüxi i duü̃xü̃ i taũta jaxõxü̃? ¿Taux 
e̱xna i nagu tá naxĩnüxü̃ na 
pexãũãẽgüxü̃ i pemax? 24 Notürü 
ngẽxguma chi guxãma i pema nüxü̃ 
peixuxgu i Tupanaãrü ore, rü chi 
petanügu naxücuxgu i wüxi i duü̃xü̃ i 
tama jaxõxü̃ rü e̱xna wüxi i duü̃xü̃ i 
ngẽ́ma ijarüxĩnüxü̃, rü tá nüxü̃ naxĩnü i 
ngẽma Tupanaãrü ore i nüxü̃ peixuxü̃. 
Rü ngẽmaãcü tá nüxü̃ nacua̱x na nüma 
rü wüxi i pecaduã́xü̃ na jiĩxü̃. Rü 
nügügu tátama ínarüxĩnü i ngẽxguma 
nüxü̃ naxĩnügu i ngẽma nüxü̃ 
peixugüexü̃. 25 Rü ngẽma chixexü̃ i 
nüxĩcatama nüxü̃ nacuáxü̃ rü tá naxca̱x 
ínicua̱x. Rü nüma rü ngẽxma tá 
nacaxã́pü̱xü, rü tá Tupanaxü̃ nicua̱xüü̃. 
Rü tá nüxü̃ nixu na aixcuma Tupana 
petanüwa nangẽxmaxü̃. 
 
Guxü̃ma i ṯacü i ngutaque̱xewa 
pexüxü̃, rü name nixĩ i meã peãẽta 
ipexüãcüma penaxü 
26 Dücax, Pa Chaueneẽgüx, nhu̱xma tá 
pemaã nüxü̃ chixu na nhuxãcü tá 
penaxüxü̃ ega ngẽxguma 
pengutaque̱xegügu. Rü nhuxre i pema 
rü marü name na Tupanaãrü wijaegu 
pewijaegüxü̃, rü togue rü 
tangu̱xẽẽtaegüxü̃, rü togue rü nüxü̃ 
tixuxü̃ i ngẽma ore i Tupana tüxü̃ nüxü̃ 
cua̱xẽẽxü̃, rü togue rü nawa tidexagüxü̃ 
i naga i tama nüxü̃ tacua̱xgüxü̃, rü togue 
rü tanango̱xẽẽgüxü̃ i ngẽma dexa i to i 
nagawa nüxü̃ jaxugüxü̃. Notürü guxü̃ma 
i ngẽma rü tanaxwa̱xe i jaxõgüxü̃ãrü 
ngü̃xẽẽca̱x na jiĩxü̃, na jexeraãcü 
jaxõgüãxü̃ca̱x rü meã Tupanaca̱x 
namaxẽxü̃ca̱x. 27 Rü ngẽxguma to i naga 
i pema tama nüxü̃ pecuáxü̃wa 
peidexagügu, rü name nixĩ i taxre rü 
e̱xna tamaẽ̱xpü̱xicatama tidexagü. Rü 
tanaxwa̱xe i wüxiexira tidexa i noxri rü 
jixcama ja togue. Rü ngẽxguma chi texé 
to i nagawa idexagu, rü name nixĩ na 
tangẽxmaxü̃ ja wüxie ja nüxü̃ 
ixuchigüxe na ṯacüchiga jiĩxü̃ i ngẽma 
ore i to i nagawa nüxü̃ jaxuxü̃. 28 Notürü 
ngẽxguma chi tatau̱xgu na texé nüxü̃ 
ixuchigüxü̃ na ṯacüchiga jiĩxü̃ i ngẽma 
ore i to i nagawa nüxü̃ jaxuxü̃, rü 
narümemaẽ nixĩ na noxtacüma tama to 
i nagawa peidexagü i perü 
ngutaque̱xewa. Rü narümemaẽ i 
wüxichigü tüxica Tupanamaãxĩcatama 
1 CORĨ́TIUCÜ̱̃Ã̱X 14 
O Novo Testamento na língua ticuna do Brasil, 2da ed. ©2009, Liga Bíblica
439 
bexma tidexagü. 29 Rü ngẽxgumarüü̃ ta 
ngẽxguma pengutaque̱xegügu, rü name 
nixĩ i taxre rü e̱xna tamaẽ̱xpü̱xicatama 
nüxü̃ tixu i Tupanaãrü ore. Rü ngẽma 
togü i ngutaque̱xetanüxü̃ rü name nixĩ 
na meã nangugügüãxü̃ i ngẽma ore. 
30 Notürü ngẽxguma chi íjadexajane i 
wüxi i duü̃xü̃, rü Tupana tümamaã 
idexagu ja togue ja ngẽ́ma rütoxe, rü 
name nixĩ na ijanachianexü̃ i ngẽma 
nüxĩra idexaxü̃ na tidexaxü̃ca̱x ja jíxema 
duü̃xẽ ja Tupana tümamaã idexaxe. 
31 Rü ngẽmaãcü guxãma i pema na 
Tupana pemaã idexaxü̃, rü name nixĩ i 
wüxichigü ípenaṉg̱uxẽẽ na pewa 
nanguxü̃ na peidexagüxü̃ i Tupanaãrü 
ore. Rü ngẽmaãcü i ngẽma togü i 
ngutaque̱xetanüxü̃gü rü tá Tupanachiga 
meã nangúe rü tá nataãẽgü. 32 Rü 
ngẽmaãcü tanaxwa̱xe i meãma 
tümaãẽmaã itacua̱x ja wüxichigü ja 
jíxema Tupanaãrü orexü̃ ixuxe. 33-34 Erü 
perü ngutaque̱xegüwa rü Tupana 
nanaxwa̱xe na meã penaxüxü̃ i guxü̃ma, 
rü tama nanaxwa̱xe na ngẽ́ma 
pexãũgatanüxü̃ rü pegü ípetüexẽẽxü̃. Rü 
guxü̃ma i togü i jaxõgüxü̃ãrü 
ngutaque̱xegüwa rü marü nüxü̃ najapue 
na tama jadexagüxü̃ i ngexü̃gü. Rü 
name nixĩ i pema rü ta ngẽmaãcü 
penaxü, erü nachu̱xu na jadexagüxü̃ i 
ngexü̃gü i ngutaque̱xegüwa. Rü name 
nixĩ na jatügüga naxĩnüẽxü̃ i ngexü̃gü, 
ngẽma Tupanaãrü ore tüxü̃ muxü̃rüü̃. 
35 Rü ngẽxguma chi ṯacüxü̃ 
nacuáxchaü̃gu i wüxi i ngexü̃, rü name 
nixĩ i nachiü̃watama natena naca i 
nachiga i ngẽma. Erü wüxi i ãne nixĩ 
ega ngutaque̱xewa jadexagu i wüxi i 
ngexü̃. 36 Pa Corĩ́tiucü̱̃ã̱xgüx, name nixĩ 
na nüxna pecua̱xãchiexü̃ na tama 
pewaxira ne naxũxü̃ i Tupanaãrü ore. 
Rü tama pexicatama nixĩ i 
penajauxgüxü̃ i ngẽma. 37 Rü ngẽxguma 
chi texé tügügu rüxĩnügu na Tupanaãrü 
orearü uruü̃ tiĩxü̃ rü e̱xna tügügu 
tarüxĩnügu na Tupanaãẽ i Üünexü̃ tüxna 
naxãxü̃ i ṯacü rü cua̱x, rü name nixĩ i 
nüxna tacua̱xãchi na tórü Coriarü ore 
jiĩxü̃ i nhaã ore i pexca̱x chaxümatüxü̃. 
38 Notürü ngẽxguma chi texé tama nüxü̃ 
cuáxchaü̃gu i ngẽma pemaã nüxü̃ 
chixuxü̃, rü name nixĩ i tama tüxü̃ 
pecuáxchaü̃. 39 ¡Rü ngẽmaca̱x, Pa 
Chaueneẽgüx, rü Tupanana naxca̱x peca 
i cua̱x na meãma nüxü̃ peixuxü̃ca̱x i 
norü ore! ¡Rü tama penachu̱xu na to i 
nagawa jadexagüxü̃ i duü̃xü̃gü! 40 Rü 
perü ngutaque̱xegüwa, rü name nixĩ na 
meã penaxüxü̃ i guxü̃ma. Rü tama name 
i ngẽ́ma pexãũgatanü rü pegü 
ípetüexẽẽ. 
 
Cristu na juwa írüdaxü̃chiga 
 
15
  
1 Rü nhu̱xmax, Pa 
Chaueneẽgüx, rü chanaxwa̱xe i 
nüxna pecua̱xãchie i ngẽma Tupanaãrü 
ore i tüxü̃ maxẽxẽẽxü̃ ga pemaã nüxü̃ 
chixuxü̃. Rü jematama ore nixĩ ga pema 
pejauxgüxü̃. Rü nhu̱xma rü ngẽmatama 
oregagu nixĩ i meã pejaxõgüxü̃. 2 Rü 
ngẽma oregagu nixĩ i pexü̃́ nangẽxmaxü̃ 
i maxü̃ i taguma gúxü̃, ega aixcuma 
guxü̃guma pejaxõgüamagu. Notürü 
ngẽxguma tama guxü̃guma pejaxõgügu, 
rü notüca̱xmamare nixĩ i ngẽma perü õ. 
3 Rü noxri pexü̃ changúexẽẽ ga jema 
ngu̱xẽẽtae ga chamatama togü ga 
chamücügüxü̃tawa chajaxuxü̃. Rü pexü̃ 
changúexẽẽ na Cristu rü tórü pecaduca̱x 
1 CORĨ́TIUCÜ̱̃Ã̱X 14 
,  
15 
O Novo Testamento na língua ticuna do Brasil, 2da ed. ©2009, Liga Bíblica
440 
najuxü̃, ngẽma Tupanaãrü ore i 
ümatüxü̃wa nüxü̃ ixuxü̃rüü̃. 4 Rü 
jexgumarüü̃ ta pexü̃ changúexẽẽ na 
nhuxãcü inata̱xgüãxü̃, rü nhuxãcü norü 
tamaẽ̱xpü̱x ga ngunexü̃gu rü wena na 
namaxü̃xü̃, ngẽma Tupanaãrü ore i 
ümatüxü̃ nüxü̃ ixuxü̃rüü̃. 5 Rü 
jexgumarüü̃ ta pexü̃ changúexẽẽ ga 
nhuxãcü Pedruca̱x na nangóxü̃ ga 
Cristu, rü nhuxãcü jixcüra rü norü 
ngúexü̃gü ga jamugüxü̃ca̱x na nangóxü̃. 
6 Rü jemawena ga Cristu rü noxtacüma 
500 arü jexera ga jaxõgüxü̃ca̱x nango̱x. 
Rü muxü̃ma i ngẽma duü̃xü̃gü rü 
nhu̱xma rü ta namaxẽ, notürü nümaxü̃ 
rü marü najue. 7 Rü jemawena rü 
Tiaguca̱x nango̱x, rü jixcama guxü̃ma ga 
jema togü ga ngúexü̃gü ga jamugüxü̃ca̱x 
nango̱x. 8 Rü düxwa chawa inajacua̱x ga 
chauxca̱x rü ta na nangóxü̃, woo 
ngürüãchimare nixĩ ga jema, 
ngẽxgumarüü̃ i wüxi i buxü̃ i tautama 
norü ngunexü̃wa nangujane buxü̃rüü̃. 
9 Rü chama rü guxü̃ma i ngẽma togü i 
Tupana imugüxü̃tüü̃wa chaxü. Rü tau 
chima name na Tupana imuxü̃maã 
choxü̃ naxugüxü̃ i duü̃xü̃gü, jerü nawe 
chingẽchigü ga Tupanaãrü duü̃xü̃gü rü 
poraãcü chixexü̃ namaã chaxü. 10 Notürü 
ga Tupana rü chamaã namecüma, rü 
ngẽmaca̱x i nhu̱xma rü choxü̃ pedau na 
ṯacü chiĩxü̃ rü nhuxãcü na chiĩxü̃. Rü 
jema chamaã na namecümaxü̃ rü tama 
notüca̱xma nixĩ. Jerü chama rü guxü̃ ga 
togü ga jamugüxü̃ãrü jexera chanaxü ga 
Tupanaãrü puracü. Notürü tama 
chamatama nixĩ ga chanaxüxü̃ ga jema 
puracü, notürü Tupana ga chamaã 
mecümacü rü chamaã puracücü nixĩ ga 
naxücü ga jema puracü na nüxü̃ 
chixuxü̃ca̱x ga norü ore. 11 Notürü i 
nhu̱xma rü nüẽ́tama nixĩ ega woo 
chama chixĩgu rü e̱xna togü jixĩgu ga 
pemaã nüxü̃ ixuxü̃ ga jema ore. Jerü 
jema ore ga pemaã nüxü̃ tixuxü̃, rü 
Tupanaãrü ore i tüxü̃ maxẽxẽẽxü̃ nixĩ, 
rü jema nixĩ ga peixõgüxü̃. 
 
Nhuxãcü wena tá namaxẽ i 
duü̃xü̃gü i juexü̃ 
12 Marü pemaã nüxü̃ tixu na Cristu rü 
juwa ínadaxü̃. ¿Rü tü̱xcüü̃ nhuxre i 
pema rü nhaperügügü: 
“Juexü̃ rü tagutáma wena namaxẽ”, 
nhaperügügü? 13 Rü ngẽxguma chi 
ngẽma juexü̃ rü tagu chima wena 
namaxẽgu rü ga Cristu rü chi ta tau 
chima wena namaxü̃. 14 Rü jexguma chi 
Cristu tama wena maxü̃gu, rü ngẽma 
ore i nüxü̃ tixuxü̃ i nachiga rü taxuwa 
chima name, rü notüca̱xmamare chi 
nixĩ i perü õ. 15 Rü ngẽxguma chi 
ngẽmaãcü jixĩgu, rü toma rü Tupanaãrü 
orearü uruü̃gü i dorata̱a̱xgüxü̃ chi 
tixĩgü. Erü nüxü̃ tixu na Tupana 
Cristuxü̃ wena maxẽẽxü̃. Rü ngẽxguma 
chi tama aixcuma jixĩgu na wena 
namaxẽxü̃ i juexü̃, rü chi wüxi i 
doramare nixĩ na Tupana Cristuxü̃ 
wena maxẽẽxü̃. 16 Rü ngẽxguma chi 
ngẽma juexü̃ rü tagu chima wena 
namaxẽgu, rü ga Cristu rü chi ta tau 
chima wena namaxü̃. 17 Rü jexguma chi 
Cristu tama wena maxü̃gu, rü 
notüca̱xmamare chi nixĩ i pejaxõgüxü̃, 
rü chi nhu̱xma rü ta perü pecadugagu 
ipejarütauxe. 18 Rü chi ngẽmaãcü jixĩgu 
rü ngẽma duü̃xü̃gü i Cristuaxü̃́ 
jaxõgüxü̃ i marü juexü̃, rü chi ta tau 
chima nüxü̃́ nangẽxma i maxü̃ i taguma 
1 CORĨ́TIUCÜ̱̃Ã̱X 15 
O Novo Testamento na língua ticuna do Brasil, 2da ed. ©2009, Liga Bíblica
441 
gúxü̃. 19 Rü ngẽxguma chi nhama i 
maxü̃ca̱xicatama jixĩgu na Cristuaxü̃́ 
jaxõgüxü̃, rü chi guxü̃ i togü i 
duü̃xü̃güarü jexera tangechaü̃tümüü̃gü. 
20 Notürü aixcumaxü̃chi nixĩ ga Cristu 
ga juwa na ínadaxü̃. Rü natanüwa i 
guxü̃ma i ngẽma juexü̃ i jixcüra tá 
írüdagüxü̃, rü Cristu nixĩ ga namaã 
inaxügücü na ínadaxü̃, jerü nüma nixĩ 
ga nüxĩra wena namaxü̃xü̃. 21 Rü 
jexgumarüü̃ wüxi ga jatügagu na 
najuexü̃ ga duü̃xü̃gü, rü ngẽxgumarüü̃ 
tá ta nixĩ na wüxi i jatügagu wena 
namaxẽxü̃ i ngẽma marü juexü̃. 22 Rü 
ngẽxgumarüü̃ Adã́ũgagu guxãma na 
juexü̃, rü ngẽxgumarüü̃ tá ta nixĩ na 
Cristugagu namaxẽxü̃ i guxü̃ma i 
duü̃xü̃gü i nüxü̃́ jaxõgüxü̃. 23 Notürü 
wüxichigü tá tümawa nangu na wena 
tamaxü̃xü̃. Rü Cristu nixĩ ga nüxĩra 
maxü̃cü. Rü ngẽxguma wena núma 
naxũxgu i nümax, rü ngẽxguma tá nixĩ 
i wena namaxẽxü̃ i ngẽma duü̃xü̃gü i 
noxrü ixĩgüxü̃. 24 Rü ngẽmawena tá nixĩ 
i nagúxü̃ i naãne. Rü ngẽxguma tá nixĩ 
ja Cristu i nüxü̃ naporamaẽxü̃ i guxü̃ma 
i norü uwanügü. Rü ngẽxguma tá nixĩ i 
Nanatü ja Tupanana naxããxü̃ i guxü̃ma 
na nüma namaã inacuáxü̃ca̱x. 25 Erü 
nüma ja Cristu rü ãẽ̱xgacü tá nixĩ 
nhu̱xmatáta nüxü̃ naporamaẽ i guxü̃ma 
i norü uwanügü. 26 Rü ngẽma nawa 
ijacuáxü̃ i norü uwanü i tá nüxü̃ 
naporamaẽxü̃, rü ju nixĩ. 27 Jerü Tupana 
rü marü Cristume̱xẽwa 
nanajexmagüxẽẽ ga guxü̃ma. Notürü 
woo Tupanaãrü ore nüxü̃ ixuxgu na 
Cristume̱xẽwa nangẽxmagüxü̃ i 
guxü̃ma, notürü nümatama ja Tupana 
rü tama Cristume̱xẽwa nangẽxma. Jerü 
nüma ga Tupana nixĩ ga Cristume̱xẽwa 
najexmagüxẽẽãxü̃ ga guxü̃ma. 28 Rü 
ngẽxguma guxü̃ma Cristume̱xẽwa 
ngẽxmagügu, rü nhu̱xmachi nümatama 
ja Cristu ja Tupana Nane rü tá 
Nanatüme̱xẽwa nügü nangẽxmaxẽẽ. 
Jerü nüma ga Tupana nixĩ ga noxri 
Cristume̱xẽwa najexmagüxẽẽãxü̃ ga 
guxü̃ma. Rü ngẽmaãcü ja Tupana rü 
guxü̃ãrü ãẽ̱xgacü tá nixĩ. 29 Rü 
nangẽxma i nhuxre i duü̃xü̃gü i 
petanüwa i Tupanaẽ́gagu juexü̃chicüü 
íbaiü̃xü̃. ¿Rü tü̱xcüü̃ ngẽma naxügü? Rü 
ngẽxguma chi tama wena namaxẽgu i 
duü̃xü̃gü i juexü̃, ¿rü tü̱xcüü̃ ngẽma 
juexü̃chicüü ínabaiü̃? 30 ¿Rü tü̱xcüü̃ i 
toma rü guxü̃guma ãũcümaxü̃wa 
tangẽxmagü? 31 Pemaã nüxü̃ chixu, Pa 
Chaueneẽgüx, rü guxü̃ i ngunexü̃gu rü 
ãũcümaxü̃wa changẽxma, rü tama nüxü̃ 
chacua̱x i ṯacü rü ngunexü̃gu 
Tupanaãrü oregagu tá na chajuxü̃. Rü 
ngẽma rü aixcumaxü̃chi nixĩ, 
ngẽxgumarüü̃ na aixcuma jiĩxü̃ na 
choxü̃́ nangẽxmaxü̃ i wüxi i taãẽ i taxü̃ 
i nhu̱xma na tórü Cori ja Ngechuchu ja 
Cristuaxü̃́ pejaxõgüxü̃. 32 Chama rü nuã 
Epéchiuwa rü Tupanaãrü orechigagu 
chorü uwanümaã poraãcü togü 
tachoxü̃gagü. Rü nhama naẽxü̃ i 
idüraexü̃maã togü taḏaixü̃rüü̃ tixĩgü. 
¿Notürü ṯacüwa choxü̃́ namexü̃ ga jema 
ega chorü maxü̃ i nhama i naãnewa 
choxü̃́ ngẽxmaxü̃ca̱xicatama jixĩgu? Rü 
ngẽxguma chi aixcuma jixĩgu na tama 
wena namaxẽxü̃ i juexü̃, rü marü name 
i nhatarügügü: 
“¡Ngĩxã tachibüe rü taxaxegü, erü 
paxa tá tajue!” nhatarügügü. 33 ¡Notürü 
tãũxü̃táma nawe perüxĩ i ngẽma 
1 CORĨ́TIUCÜ̱̃Ã̱X 15 
O Novo Testamento na língua ticuna do Brasil, 2da ed. ©2009, Liga Bíblica
442 
duü̃xü̃gü i ngẽmaãcü chixri idexagüxü̃! 
Erü aixcuma nixĩ i ngẽma ore i nhaxü̃: 
“Rü texé ja chixexü̃ i duü̃xü̃maã 
ãmücüxe, rü tüxü̃́ inajanaxoxẽẽ i 
tümacümagü i mexü̃”, nhaxü̃. 34 Rü 
name nixĩ i meã pegüãẽgu perüxĩnüẽ rü 
nüxü̃ perüxoe i ngẽma perü chixexü̃gü. 
Rü wüxi i perü ãne nixĩ na pemaã nüxü̃ 
chixuxü̃ rü nhuxre i pema rü tama 
aixcuma Cristuarü duü̃xü̃gü peixĩgüxü̃ 
rü tama aixcuma Tupanaxü̃ 
pecua̱xgüxü̃. 
 
Nhuxãcü wena namaxẽ i juexü̃gü 
35 Notürü bexmana wüxie tá pexna 
taca rü nhatarügü pexü̃: 
“¿Nhuxãcü tá wena namaxẽxü̃ i 
juexü̃? ¿Rü nanhuxraü̃xü̃ i naxü̃nemaã 
tá ínadagüxü̃?” nhatarügü pexü̃. 36 Rü 
pemaã nüxü̃ chixu rü wüxi i ngẽãẽxü̃ 
nixĩ na ngẽmaãcü pexna tac̱axü̃. Erü 
ngẽxguma wüxi ja nanetüchire itoxgu, 
rü jima nanetüchire rü naju na 
naxüxü̃ca̱x i ngẽma nanetü. 37 Rü ngẽma 
waixü̃mügu itoxü̃, rü wüxi ja triguchire 
rü e̱xna ṯacü rü to i nanetüchire nixĩ. Rü 
tama nane i rüxüxü̃ nixĩ i itoxü̃. 38 Rü 
ngẽxguma marü ipenatoxguwena, rü 
Tupana nanaxüxẽẽ ja jima naxchire na 
nüma nanaxwa̱xexü̃ãcüma jiĩxü̃ca̱x i 
ngẽma nanetü. 39 Rü tama guxü̃ i 
naxü̃negü rü nawüxigu. Rü duü̃xẽxü̃ne 
rü nanatoraxü̃, rü naẽxü̃güxü̃ne rü to 
nixĩ, rü werigüxü̃ne rü to nixĩ, rü 
choxnigüxü̃ne rü to nixĩ. 40 Rü 
ngẽxgumarüü̃ ta nangẽxma i naxü̃negü i 
dauxü̃guxü̃ i naãnecü̱̃ã̱x, rü nangẽxma i 
naxü̃negü i nhama i naãnecü̱̃ã̱x. Rü 
ngẽma dauxü̃guxü̃ i naãnecü̱̃ã̱x i 
naxü̃negü rü nüxü̃́ nangẽxma i 
noxrütama mexü̃, rü ngẽma nhama i 
naãnecü̱̃ã̱x i naxü̃negü rü ta nüxü̃́ 
nangẽxma i noxrütama mexü̃. Notürü 
tama nawüxigu i ngẽma norü mewa. 
41 Rü üa̱xcüarü j̱auracüü rü to nixĩ, rü 
tawemacüarü j̱auracüü rü to nixĩ. Rü 
woramacurigüarü j̱auracüü rü to nixĩ. 
Rü nügütanüwatama ja woramacurigü, 
rü tama nawüxigu i norü j̱auracüü. 42 Rü 
ngẽxgumarüü̃ tá ta naxüpetü namaã i 
naxü̃negü i ngẽma duü̃xü̃gü i juexü̃. Erü 
ngẽma naxü̃ne i noxri nüxü̃́ ngẽxmaxü̃ 
rü ijarüxoxwa̱xexü̃ nixĩ. Notürü ngẽma 
naxü̃ne i tá nüxü̃́ ngẽxmaxü̃ i ngẽxguma 
wena namaxẽgu, rü ngẽma rü tagutáma 
inajarüxo. 43 Rü ngẽma naxü̃ne i juxü̃ rü 
taxuwama name i ngẽxguma inata̱xgux. 
Notürü ngẽxguma wena namaxü̃gu rü tá 
namexẽchi. Rü ngẽma naxü̃ne i nhu̱xma 
turaxü̃ rü ngẽxguma wena namaxü̃gu rü 
tá napora. 44 Rü itanata̱x i ngẽma 
naxü̃ne i nhama i naãnecü̱̃ã̱x ixĩxü̃. 
Notürü ngẽxguma ínadaxgu, rü 
dauxü̃cü̱̃ã̱x i naxü̃ne tá nixĩ. Rü nhu̱xma 
na nangẽxmaxü̃ i naxü̃ne i nhama i 
naãnecü̱̃ã̱x rü ngẽmawa nüxü̃ tacua̱x na 
nangẽxmaxü̃ ta i naxü̃ne i dauxü̃cü̱̃ã̱x. 
45 Tupanaãrü ore i ümatüxü̃wa rü 
nhanagürü: 
“Guma nüxĩraü̃cü ga jatü ga Adã́ũ 
rü nüxü̃́ najexma ga nhama ga 
naãnecü̱̃ã̱x ga naxü̃ne ga 
paxaãchi maxü̃xü̃”, 
nhanagürü. Notürü ja Cristu rü 
dauxü̃cü̱̃ã̱x nixĩ. Rü nüma nixĩ i tüxna 
naxããxü̃ i maxü̃ i taguma gúxü̃. 46 Noxri 
rü tüxü̃́ nangẽxma i nhama i naãnecü̱̃ã̱x 
i taxüne. Notürü jixcama rü Tupana tá 
tüxna nanaxã i to i taxüne i dauxü̃cü̱̃ã̱x 
ixĩxü̃. 47 Guma nüxĩraü̃cü ga jatü ga 
1 CORĨ́TIUCÜ̱̃Ã̱X 15 
O Novo Testamento na língua ticuna do Brasil, 2da ed. ©2009, Liga Bíblica
443 
waixü̃müwa ücü, rü nhama ga 
naãnecü̱̃ã̱x nixĩ. Notürü tórü Cori ja 
Cristu rü dauxü̃guxü̃ i naãnecü̱̃ã̱x nixĩ. 
48 Rü ngẽma taxünegü i nhama i 
naãnewa tüxü̃́ ngẽxmaxü̃, rü guma 
Adã́ũxü̃ne ga waixü̃müwa ücürüü̃ 
nixĩgü. Notürü ngẽma naxü̃negü i 
dauxü̃wa nüxü̃́ ngẽxmaxü̃ i duü̃xü̃gü, rü 
Cristuxü̃nerüü̃ nixĩgü. 49 Rü 
nhgexgumarüü̃ na Adã́ũ ga waixü̃müwa 
ücürüü̃ na jiĩxü̃ i taxüne, rü 
ngẽxgumarüü̃ tá ta Cristu ja dauxü̃wa 
ngẽxmacürüü̃ nixĩ i taxüne i jixcüra. 
50 Rü dücax, Pa Chaueneẽgüx, pemaã 
nüxü̃ chixu rü nhaã taxüne i 
namachinaxca̱x rü naxchina̱xãnaxca̱x, 
rü taxucürüwa Tupana ãẽ̱xgacü íjiĩxü̃wa 
nangu. Erü ngẽma ijarüxoxü̃, rü 
taxucürüwama Tupanaxü̃tawa i ngextá 
taxuü̃ma íjarüxoxü̃wa nixücu. 51 Notürü 
chanaxwa̱xe na nüxü̃ pecuáxü̃ i wüxi i 
ore i ẽxü̃guxü̃ ga noxri Tupanaxĩcatama 
nüxü̃ cuáxü̃. Rü dücax, tãũxü̃táma guxã 
tajue, notürü guxãxü̃ne rü tá 
naxüchicüü. 52 Rü ngürüãchimare wüxi i 
peãxẽtügu tá nixĩ i ngẽma na 
naxüchicüüxü̃ i taxüne i ngẽxguma 
naãneãrü gu̱xgux naxãgagu ja corneta. 
Rü tá naxãga ja jima corneta, rü 
ngẽxguma i ngẽma duü̃xü̃gü i juexü̃ rü 
tá ínarüdagü na tagutáma wena 
najuexü̃ca̱x. Rü jixema na imaxẽxü̃ rü tá 
naxüchicüü i taxüne. 53 Erü ngẽma 
taxüne i juxwa̱xexü̃ rü woetama tama 
taixü̃ rü tá naxüchicüü. Rü wüxi i 
ngexwacaxü̃xü̃ i naxü̃ne i aixcuma taixü̃ 
rü tagutáma juxü̃ tá nixĩ. 54 Rü 
ngẽxguma ngẽmaãcü naxüchicüügu i 
taxüne i juxwa̱xexü̃, rü tüxü̃́ 
nangẽxmagu i taxüne i ngexwacaxü̃xü̃ i 
taguma juxü̃, rü ngẽxguma tá nixĩ i 
janguxü̃ i Tupanaãrü ore i ümatüxü̃ i 
nhaxü̃: 
“Marü inajarüxo na najuexü̃ i 
duü̃xü̃gü. Rü Tupana rü marü 
juxü̃ narüjexera. 55 Rü dücax, 
Pa Jux, ¿ngẽxü̃ i curü pora i 
namaã toxü̃ curüjexeraxü̃? ¿Rü 
ngẽxü̃ i ngẽma cuxne i namaã 
toxü̃ cuḏaixü̃?” 
nhanagürü i ngẽma Tupanaãrü ore. 
56 Rü ngẽma naxne i ju, rü pecadu nixĩ. 
Erü ngẽma pecadu nixĩ i naporaxẽẽxü̃ i 
ngẽma ju na tüxü̃ naḏaixü̃ca̱x. Rü 
ngẽma mugü ga Muĩsé ümatüxü̃ nixĩ i 
naporaxẽẽxü̃ i pecadu, erü woo 
namexgu i ngẽma mugü, notürü 
taxucürüwama texé aixcuma 
tajanguxẽẽ. 57 Notürü name nixĩ i 
Tupanana moxẽ taxã jerü núma nanamu 
ga tórü Cori ja Ngechuchu ja Cristu na 
ngẽma juxü̃ tüxü̃ naporamaẽxẽẽxü̃ca̱x. 
58 Rü ngẽmaca̱x, Pa Chaueneẽgü ja Pexü̃ 
Changechaü̃güxex, rü name nixĩ i meã 
pejaxõgüama rü taguma ípenata̱x i 
Tupanaãrü ore. Rü name nixĩ i 
guxü̃guma meã penaxü i tórü Coriarü 
puracü, erü pema nüxü̃ pecua̱x rü 
ngẽma puracü i nüxü̃́ pexüxü̃, rü tama 
notüca̱xma nixĩ. 
 
Dĩẽru ga nutaque̱xecü naxca̱x ga 
jema togü ga jaxõgüxü̃ 
 
16
  
1 Rü nhu̱xma tá pemaã nüxü̃ 
chixu i nachiga i ngẽma dĩẽru i 
penutaque̱xexü̃ na namaã nüxü̃ 
perüngü̃xẽẽgüxü̃ca̱x i taeneẽgü i 
jaxõgüxü̃ i Judéaanewa ngẽxmagüxü̃. 
Rü ngẽma jaxõgüxü̃ i Gárataanewa 
ngẽxmagüxü̃ rü marü namaã nüxü̃ chixu 
1 CORĨ́TIUCÜ̱̃Ã̱X 15 
,  
16 
O Novo Testamento na língua ticuna do Brasil, 2da ed. ©2009, Liga Bíblica
444 
na nhuxãcü tá ngĩxü̃ nanutaque̱xegüxü̃ i 
ngẽma dĩẽru. Rü chanaxwa̱xe i 
ngẽxgumarüü̃ ta penaxü i pemax. 2 Rü 
gu̱xcü i jüxüarü ngunexü̃gu rü name 
nixĩ i wüxichigü i pema rü ngĩxü̃ 
ípexüxüchi i ngẽma dĩẽru i Tupanana 
ngĩxü̃ pexãcü. Rü ngẽxgumarüü̃ na 
nhuxre i dĩẽru ngĩxü̃ pejaxuxü̃ i perü 
puracüwa, rü name nixĩ i wüxichigü 
ngĩxü̃ ípexüxüchi i ngẽma Tupanaãrü 
ixĩcü. Rü ngĩmaã tá penguxü̃ na tama 
ngẽxguma ngẽ́ma changuxguama ngĩxü̃ 
na pedexü̃ca̱x. 3 Rü ngẽxguma petanüwa 
changuxgu, rü tá chanaxümatü i nhuxre 
i poperagü naxca̱x i taeneẽgü i 
Jerucharéü̃wa ngẽxmagüxü̃. Rü 
nhu̱xmachi ngẽma poperamaã tá 
Jerucharéü̃wa chanamugü i ngẽma 
duü̃xü̃gü i pema nüxü̃ pexunetaxü̃ na 
ngẽ́ma ngĩxü̃ nangegüxü̃ca̱x i ngẽma 
dĩẽru i taeneẽgüca̱x ngĩxü̃ 
penutaque̱xegücü. 4 Rü ngẽxguma chi 
choxü̃́ natauxchagu na ngẽ́ma 
Jerucharéü̃wa chaxũxü̃, rü chama rü tá 
ta ngẽ́ma chaxũ, rü nümagü rü tá 
wüxigu chamaã ngẽ́ma naxĩ. 
 
Pauru nagu narüxĩnü na 
 
Corĩ́tiuwa naxũxü̃ 
5 Chama rü Machedóniããnewa tá 
chaxüpetü na íchajadauxü̃ca̱x i taeneẽgü 
i ngẽ́ma ngẽxmagüxü̃. Rü ngẽmawena 
rü tá petanüwa changu na pexü̃ 
íchajadauxü̃ca̱x. 6 Rü ngürüãchi tá 
nhuxre i ngunexü̃gü ngẽxma petanügu 
charüxã̱ũ̱x, rü bexmana ngürüãchi 
ngẽ́ma petanüwa tá chanangupetüxẽẽ ja 
mucü. Rü ngẽxguma rü tá pexü̃́ 
natauxcha na choxü̃ perüngü̃xẽẽgüxü̃ na 
ngẽma íchaxũxchaü̃xü̃wa chaxũxü̃ca̱x. 
7 Erü tama chanaxwa̱xe i paxaãchimare 
pexü̃ chadau. Notürü chanaxwa̱xe i 
poraãcüxüra petanügu charüxã̱ũ̱x ega 
nanaxwa̱xegu ja tórü Cori. 8 Notürü nuã 
Epéchiuarü ĩãnewa tá changẽxma 
nhu̱xmatáta Pẽtecóstearü ngunexü̃wa 
nangu. 9 Erü nuã rü tórü Cori poraãcü 
choxü̃́ nanatauxchaxẽẽ na nüxü̃́ 
chapuracüxü̃ca̱x rü nüxü̃́ jaxõgüãxü̃ca̱x i 
muxü̃ma i duü̃xü̃gü woo namu i ngẽma 
tama naxwa̱xegüxü̃ na nuã 
chapuracüxü̃. 10 Rü ngẽxguma chi 
Timúteu petanüwa nguxgu, rü 
chanaxwa̱xe i meãma penajaxu na 
petanüwa nataãẽxü̃ca̱x. Erü nüma rü ta 
chauxrüü̃ tórü Coriarü puracüwa 
napuracü. 11 Rü ngẽmaca̱x tama 
chanaxwa̱xe i texé petanüwa nüxü̃ 
taxoe. Notürü chanaxwa̱xe i nüxü̃ 
perüngü̃xẽẽ na taãẽãcüma nuã naxũxü̃ 
na choxü̃ íjadauxü̃ca̱x. Erü poraãcü 
íchanaṉg̱uxẽẽ na nuã nanguxü̃ca̱x 
namaã i ngẽma togü i taeneẽgü. 12 Rü 
ngẽma taeneẽ i Aporu rü poraãcü nüxü̃ 
chaca̱a̱xü̃ na petanüwa íjadauxü̃ca̱x 
namaã i ngẽma togü i taeneẽgü. Notürü 
tama ngẽ́ma naxũxchaü̃ i nhu̱xmax. 
Notürü ngẽxguma naxãchicagu rü tá 
ngẽ́ma naxũ. 
 
Pauru nüxü̃ narümoxẽ 
 
ga jema jaxõgüxü̃ 
13 ¡Rü pexuãẽgü na taxuü̃ma i 
chixexü̃gu pej̱ixü̃ca̱x! ¡Rü meãma 
pejaxõgüama woo ṯacü pexü̃ üpetügu! 
Rü name nixĩ i peporaeama rü 
taxuü̃ca̱xma pemuü̃ẽ. 14 Rü guxü̃ma i 
ngẽma pexüxü̃, rü name nixĩ i pegü 
pengechaü̃güãcüma penaxü. 15 Rü 
nhu̱xmax, Pa Chaueneẽgüx, pema 
1 CORĨ́TIUCÜ̱̃Ã̱X 16 
O Novo Testamento na língua ticuna do Brasil, 2da ed. ©2009, Liga Bíblica
445 
nüxü̃ pecua̱x na Estéfanatanüxü̃gü 
jiĩxü̃ ga nüxĩra jaxõgüxü̃ ga 
Acajaanewa. Rü meãma nüxü̃ 
pecua̱xgü na nhuxãcü poraãcü 
taeneẽgü i jaxõgüxü̃xü̃ na 
nangü̃xẽẽgüxü̃. 16 Rü chanaxwa̱xe i 
naga pexĩnüẽ i ngẽma duü̃xü̃gü i 
Estéfanatanüxü̃gürüü̃ ixĩgüxü̃. Rü 
ngẽxgumarüü̃ ta chanaxwa̱xe i naga 
pexĩnüẽ i guxü̃ma i ngẽma duü̃xü̃gü i 
nhaã Tanatüarü puracüwa puracüexü̃ 
rü ngü̃xẽẽtaegüxü̃. 17-18 Rü nhu̱xma na 
taxucürüwama chauxü̃tawa 
pengẽxmagüxü̃, rü wüxi ga chorü taãẽ 
nixĩ na núma naxĩxü̃ ga taeneẽgü ga 
Estéfana rü Fortunátu rü Acáicu. Rü 
jema taeneẽgü ga núma ĩxü̃ rü pexü̃ 
nixuchigagü rü jemaãcü choxü̃ 
nataãẽxẽẽgü ga jema pexü̃ na 
nataãẽxẽẽgüxü̃rüü̃. Rü tanaxwa̱xe i 
naga pexĩnüẽ rü nüxü̃ pengechaü̃ i 
ngẽma duü̃xü̃gü i ngẽmagürüü̃ ixĩgüxü̃. 
19 Rü guxü̃ma i taeneẽgü i jaxõgüxü̃ i 
Áchiaaneãrü ĩãnegüwa ngẽxmagüxü̃, 
rü moxẽ pexca̱x ngẽ́ma namugü. Rü 
Aquiru rü Prichira rü guxü̃ma i ngẽma 
jaxõgüxü̃ i Aquirupatawa 
ngutaque̱xegüxü̃, rü moxẽ pexca̱x 
ngẽ́ma namugü naẽ́gagu ja tórü Cori. 
20 Rü guxü̃ma i taeneẽgü i núma 
ngẽxmagüxü̃ rü moxẽ pexca̱x ngẽ́ma 
namugü. Rü chanaxwa̱xe i wüxichigü i 
pema rü pegü pengechaü̃güãcüma 
pegü perümoxẽgü. 21 Chama i Pauru rü 
cha̱xme̱xmaãtama pexca̱x 
chanaxümatü i nhaã chorü moxẽ. 22 Rü 
ngẽxguma chi texé tama tórü Cori ja 
Ngechuchu ja Cristuxü̃ ngechaü̃gu, rü 
Tupana tá tüxü̃ napocu. Rü paxa tá 
ínangu ja tórü Cori. 23 Rü chanaxwa̱xe 
i tórü Cori ja Ngechuchu ja Cristu 
poraãcü pexü̃ narüngü̃xẽẽ rü pemaã 
inarüxã̱ũ̱x. 24 Rü guxãma i pema, rü 
poraãcü pexü̃ changechaü̃ãcüma pexü̃ 
charümoxẽ naẽ́gagu ja tórü Cori ja 
Ngechuchu ja Cristu. 
Rü nuãma pexna, 
Pauru  
1 CORĨ́TIUCÜ̱̃Ã̱X 16 
O Novo Testamento na língua ticuna do Brasil, 2da ed. ©2009, Liga Bíblica
446 
 
Pauru rü nüxü̃ narümoxẽ ga jema 
jaxõgüxü̃ ga Corĩ́tiuwa jexmagüxü̃ 
 
1
  
1 Pa Chaueneẽgü i Corĩ́tiucü̱̃ã̱xgü i 
Tupanaãxü̃́ jaxõgüxü̃, rü Pa 
Chaueneẽgü i Guxü̃ma i Acajaanewa 
Ngẽxmagüxü̃, chama i Pauru nixĩ i 
pexca̱x chanaxümatüxü̃ i nhaã popera 
wüxigu namaã i taeneẽ i Timúteu. Rü 
chama nixĩ i Tupana choxü̃ jaxuxü̃ na 
Ngechuchu ja Cristu choxü̃ muxü̃ na 
nüxü̃ chixuxü̃ca̱x i norü ore. 2 Rü 
tanaxwa̱xe na Tanatü ja Tupana rü tórü 
Cori ja Ngechuchu ja Cristu poraãcü 
pexü̃ narüngü̃xẽẽxü̃ rü pexü̃ 
nataãẽxẽẽxü̃. 
 
Pauru rü ngúxü̃ ninge 
3 Rü toma rü nüxü̃ ticua̱xüü̃gü ja 
Tupana ja Nanatü ja tórü Cori ja 
Ngechuchu ja Cristu. Erü nüma nixĩ ja 
Tanatü ja nüxü̃́ ingechaü̃tümüü̃gücü rü 
tórü Tupana ja guxü̃guma tüxü̃ 
taãẽxẽẽcü. 4 Rü nüma ja Tupana rü toxü̃ 
nataãẽxẽẽ i ngẽxguma ngúxü̃ tingexgu, 
na toma rü ta tanataãẽxẽẽgüxü̃ca̱x i 
ngẽma togü i duü̃xü̃gü i ngúxü̃ 
ingegüxü̃. Rü ngẽmaãcü ngẽma Tupana 
toxü̃ na taãẽxẽẽxü̃rüü̃ toma rü ta 
tanataãẽxẽẽgü i ngẽma togü i duü̃xü̃gü. 
5 Rü nhu̱xma na Cristurüü̃ poraãcü 
ngúxü̃ tingegüxü̃, rü ngẽxgumarüü̃ 
nümatama poraãcü toxü̃ nataãẽxẽẽ. 6 Rü 
ngẽmaca̱x, ngẽxguma toma ngúxü̃ 
tingegügu, rü ngẽmaãcü toxü̃ nangupetü 
na pema rü pexü̃́ nangẽxmaxü̃ca̱x i perü 
taãẽ rü perü maxü̃ i taguma gúxü̃. Rü 
ngẽxguma Tupana toxü̃ taãẽxẽẽgu, rü 
ngẽmaãcü tomaã nanaxü na pema rü ta 
pexü̃́ nangẽxmaxü̃ca̱x i perü taãẽ rü 
jaxna namaã pexĩnüẽxü̃ca̱x i ngẽxguma 
ngẽmatama ngúxü̃ i toma tingegüxü̃ 
pexü̃́ ngẽxmagu. 7 Toma rü aixcuma 
tajaxõgü na pema rü tagutáma 
ípenatáxü̃ i Tupanaãrü ore. Erü nüxü̃ 
tacua̱x rü ngẽma na toxrüü̃ ngúxü̃ 
peingegüxü̃, rü ngẽxgumarüü̃ tá ta 
toxrüü̃ pexü̃́ nangẽxma i ngẽma taãẽ i 
Tupanawa ne ũxü̃. 8 Pa Chaueneẽgüx, 
tanaxwa̱xe i nüxü̃ pecua̱x na nhuxre ga 
 
NORÜ TAXRE GA POPERA GA 
 
 
CORĨ́TIUCÜ̱̃Ã̱X GA JAXÕGÜXÜ̃TANÜWA  
 
 
NAMUXÜ̃ GA PAURU 
 
 
O Novo Testamento na língua ticuna do Brasil, 2da ed. ©2009, Liga Bíblica
447 
guxchaxü̃gü toxü̃ ngupetüxü̃ ga 
Áchiaanewa. Rü jema na poraãcü toxü̃́ 
naguxchaxü̃, rü düxwa marü tama 
namaã taporae, rü nagu tarüxĩnüẽ na 
marü tãũxü̃táma tamaxẽxü̃. 9 Rü nagu 
tarüxĩnüẽ rü nhama juwa taxĩxü̃rüü̃ 
tixĩgü. Notürü jemaãcü toxü̃ naxüpetü, 
erü Tupana ja juexü̃xü̃ írüdagüxẽẽcü 
toxü̃ nangúexẽẽchaü̃ na nüxĩcatama 
nüxü̃́ nangẽxmaxü̃ i pora na juwa toxü̃ 
ínanguxü̃xẽẽxü̃ca̱x, rü taxucürüwama 
togütama na ítanguxü̃xẽẽxü̃. 10 Rü 
Tupana rü toxü̃ ínanguxü̃xẽẽ nawa ga 
jema guxchaxü̃ ga juwa toxü̃ 
gagüchaü̃xü̃. Rü ngẽxgumarüü̃ tá ta 
toxü̃ ínanguxü̃xẽẽ nawa i nhaã taxü̃ i 
guxchaxü̃ i nhu̱xma toxü̃́ ngẽxmaxü̃. Rü 
aixcuma tajaxõgü na nüma rü 
guxü̃gutáma ngẽmaãcü toxü̃ 
nangüxẽẽxü̃. 11 Notürü tanaxwa̱xe i 
pema rü perü jumuxẽmaã toxü̃ 
perüngü̃xẽẽ. Rü ngẽxguma chi 
ngẽmaãcü penaxü̱xgux, rü muxü̃ma i 
duü̃xü̃gü rü tá Tupanana moxẽ naxãgü 
naxca̱x i ngẽma na nhuxãcü toxü̃ 
nangü̃xẽẽxü̃. 
 
Tü̱xcüü̃ tama Corĩ́tiuwa 
 
naxũ ga Pauru 
12 Nangẽxma i ṯacü i toxü̃ taãẽxẽẽxü̃. 
Rü ngẽma nixĩ na toõẽwa nüxü̃ tacuáxü̃ 
na nhama i naãnewa rü aixcuma 
Tupana naxwa̱xexü̃ãcüma meã 
tamaxẽxü̃. Rü pepe̱xewa nixĩ ga 
guxü̃ãrü jexera jemaãcü tamaxẽxü̃. 
Notürü tama togagu nixĩ ga jema, jerü 
Tupana ja tomaã mecümacü nixĩ ga 
toxü̃ rüngü̃xẽẽcü na jemaãcü pepe̱xewa 
tamaxẽxü̃ca̱x. 13-14 Rü jema poperagü ga 
pexca̱x taxümatüxü̃wa, rü nataxuma ga 
ṯacü ga icúxü̃. Notürü jema toma 
tamaxẽxü̃ãcüma nixĩ ga pexca̱x 
tanaxümatüxü̃ na jemawa meã nüxü̃ 
pecuáxü̃ca̱x na nhuxãcü tixĩgüxü̃. Rü 
woo i nhu̱xma rü tama aixcuma meã 
toxü̃ na pecuáxü̃, notürü chanaxwa̱xe i 
wüxi i ngunexü̃gu rü aixcuma meã toxü̃ 
pecua̱x. Rü ngẽxguma meã toxü̃ 
pecua̱xgu rü pema rü tá tomaã petaãẽgü 
i ngẽxguma ínanguxgu ja tórü Cori ja 
Ngechuchu, rü ngẽxgumarüü̃ i toma rü 
tá ta pemaã tataãẽgü. 15-16 Rü jemagu 
charüxĩnüxü̃ca̱x nixĩ ga noxri ga 
pexü̃tawa na chaxũxchaü̃xü̃ na pexü̃ 
íchajadauxü̃ca̱x rü jemaãcü pexü̃ na 
charüngü̃xẽẽxü̃ca̱x. Rü nagu charüxĩnü 
ga Machedóniããnewa chaxũxgu na 
pexü̃tagu íchidauxü̃, rü jexguma 
Machedóniããnewa ne chaxũxgu rü 
wenaxãrü pexü̃tagu íchidauxü̃. Rü 
jemaãcü chanaxüxchaü̃, jerü nagu 
charüxĩnü na jemawena choxü̃ 
perüngü̃xẽẽxü̃ na Judéaanewa 
chaxũxü̃ca̱x. 17 Bexmana pema nagu 
perüxĩnüẽgu rü tama aixcuma 
chajanguxẽẽẽ́gaãcüma nagu charüxĩnü 
ga jema pexü̃tawa na chaxũẽ́gaxü̃. 
¿E̱xna pema nagu perüxĩnüẽgu rü 
nhama wüxi i duü̃xü̃ i tama Tupanaãxü̃́ 
jaxõxü̃rüü̃ãcüma chamaxü̃, rü “Ngü̃” 
nhacharügüchire̱x woo tama 
chajanguxẽẽẽ́gagu i ngẽma nüxü̃ 
chixuxü̃? 18 Notürü Tupana toxü̃ nacua̱x 
na aixcuma jiĩxü̃ i ngẽma torü ore ega 
pemaã itaxunetagu. 19 Erü jima 
Ngechuchu ja Cristu ja Tupana Nane ga 
guma Siuwánu rü Timúteu rü chama 
pemaã nüxü̃ tixuchigacü, rü ore i 
aixcuma ixĩxü̃xü̃xicatama nixu. Rü 
nüma rü aixcuma najanguxẽẽ i ngẽma 
2 CORĨ́TIUCÜ̱̃Ã̱X 1 
O Novo Testamento na língua ticuna do Brasil, 2da ed. ©2009, Liga Bíblica
448 
nüxü̃ jaxuxü̃. 20 Rü Cristu nixĩ ja jima 
janguxẽẽcü ga guxü̃ma ga jema unetagü 
ga Tupana nuxcümaxü̃chi nüxü̃ ixuxü̃. 
Rü ngẽmaca̱x ngẽxguma 
Ngechuchuégagu Tupanaxü̃ 
icua̱xüü̃gügu, rü nhatarügügü: 
“Rü aixcuma nixĩ i ngẽma”, 
nhatarügügü. 21 Rü nhu̱xma na Cristuarü 
duü̃xü̃gü ixĩgüxü̃, rü Tupana nixĩ ja toxü̃ 
poraexẽẽcü rü pexü̃ poraexẽẽcü na 
taguma Cristuna ixĩgachixü̃ca̱x. Rü 
nümatama nixĩ ga tüxü̃ jadexechixü̃ na 
noxrü ixĩgüxü̃ca̱x. 22 Rü nüma ja Tupana 
rü naẽ́ga tagu naxü erü tórü jora nixĩ. 
Rü nüma rü tüxna nanamu i Naãẽ i 
Üünexü̃ na wüxi i tórü cua̱xruü̃ jiĩxü̃ca̱x, 
rü ngẽmawa nüxü̃ icuáxü̃ca̱x na jixcüra 
tá tüxna naxããxü̃ i muxü̃ma i to i 
mexü̃gü. 23 Pema nüxü̃ pecua̱x ga noxri 
rü Corĩ́tiuwa chaxũxchaü̃, notürü tama 
jéma petanüwa chaxũ jerü tama 
chanaxwa̱xe na pexü̃ 
changechaü̃güxẽẽxü̃. Rü jemaca̱x tama 
pexü̃tawa íchajadau, jerü tama pexü̃ 
chingagüchaü̃. Rü Tupana nüxü̃ nacua̱x 
na aixcuma na jiĩxü̃ ga jema. 24 Rü tama 
tanaxwa̱xe na pexü̃ tamuxü̃ na nhuxãcü 
tá Tupanaãxü̃́ pejaxõgüxü̃. Erü pema rü 
marü aixcuma meãma pejaxõgü. Notürü 
ngẽma tanaxwa̱xexü̃ nixĩ na pexü̃ 
tarüngü̃xẽẽgüxü̃ na jexeraãcü 
petaãẽgüxü̃ca̱x. 
 
2
  
1 Rü jemaca̱x nixĩ ga tama wena 
pexü̃tawa chaxũxü̃, jerü tama 
chanaxwa̱xe ga pexü̃ na 
changechaü̃xẽẽxü̃. 2 Erü ngẽxguma chi 
pexü̃ changechaü̃xẽẽgu, ¿rü texé tá 
choxü̃ tataãẽxẽẽ? Erü pexicatama nixĩ i 
choxü̃ petaãẽxẽẽxü̃. ¿Rü nhuxãcü tá 
choxü̃ petaãẽxẽẽ, ega pexü̃ 
changechaü̃xẽẽgu? 3 Rü jemaca̱x nixĩ ga 
jemaãcü pexca̱x popera chaxümatüxü̃ 
na penamexẽẽgüxü̃ca̱x i perü 
guxchaxü̃gü naxü̃pa na pexü̃tawa 
chaxũxü̃. Jerü tama chanaxwa̱xe ga 
jexguma chi jéma chaxũxgu na choxü̃ 
pengechaü̃xẽẽxü̃. Erü pema nixĩ i 
chanaxwa̱xexü̃ na choxü̃ petaãẽxẽẽgüxü̃. 
Rü aixcuma nagu charüxĩnü rü 
ngẽxguma chama chataãẽxgu rü pema 
rü tá ta petaãẽgü. 4 Rü jexguma pexca̱x 
chanaxümatügu ga jema popera, rü 
poraãcü chanaxi̱xãchiãẽ, rü düxwa jema 
chorü ngechaü̃maã chaxaxu. Notürü 
tama pexca̱x chanaxümatü na pexü̃ 
changechaü̃xẽẽxü̃ca̱x, notürü pexca̱x 
chanaxümatü na nüxü̃ pecuáxü̃ca̱x na 
nhuxãcü poraãcü pexü̃ changechaü̃xü̃. 
 
Pauru rü nüxü̃́ nüxü̃ nangechaü̃ ga 
jema duü̃xü̃ ga chixexü̃ namaã üxü̃ 
5 Notürü jema jatü ga choxü̃ 
ngechaü̃xẽẽxü̃, rü tama choxü̃xĩcatama 
nixĩ ga nangechaü̃xẽẽxü̃. Notürü 
maneca meãrüwa pexü̃ rü ta 
nangechaü̃xẽẽ. Rü: “Meãrüwa” 
nhacharügü erü tama chanaxwa̱xe na 
poraãcü nüxü̃́ nangúxü̃. 6 Rü jema pocu 
ga nüxna pexãxü̃ ga jexguma 
pengutaque̱xegügu, rü chauxca̱x rü 
marü name na ngẽxĩcatama na jiĩxü̃. 
7 Rü ngẽmaca̱x i nhu̱xma rü chanaxwa̱xe 
i nüxü̃́ nüxü̃ pengechaü̃ i norü chixexü̃ 
rü nüxü̃ perüngü̃xẽẽ na tama jexeraxü̃ i 
chixexü̃wa nagaãxü̃ca̱x i ngẽma norü 
ngechaü̃. 8 Rü ngẽmaca̱x chanaxwa̱xe i 
wenaxãrü noxrirüü̃ nüxü̃ nüxü̃ pedauxẽẽ 
na aixcuma nüxü̃ pengechaü̃xü̃. 9 Rü 
jemaca̱x nixĩ ga jemachiga marü pexca̱x 
chanaxümatüxü̃, jerü pexü̃ chaxüxchaü̃, 
2 CORĨ́TIUCÜ̱̃Ã̱X 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
449 
rü nüxü̃ chacuáxchaü̃ ngoxi marü 
aixcuma chauga pexĩnüẽ. 10 Rü nhu̱xma 
pemaã nüxü̃ chixu rü jíxema pema tüxü̃́ 
nüxü̃ pengechaü̃xẽ i tümaãrü chixexü̃, 
rü chama rü tá ta tüxü̃́ nüxü̃ 
changechaü̃. Rü ngẽxguma chi ṯacü rü 
chixexü̃xü̃ tüxü̃́ changechaü̃gu, rü 
pegagu nixĩ i Cristupe̱xewa tüxü̃́ nüxü̃ 
changechaü̃xü̃ i ngẽma. 11 Rü ngẽmaãcü 
chanaxü na tama najoxniẽxü̃ca̱x i 
Chataná na chixexü̃gu tüxü̃ 
najixẽẽxü̃ca̱x. Erü jixema rü meãma 
nüxü̃ tacua̱x i nacüma i Chataná na 
nhuxãcü chixexü̃gu tüxü̃ najixẽẽchaü̃xü̃. 
 
Truádearü ĩãnewa rü 
 
nanaxi̱xãchiãẽ ga Pauru 
12 Rü jexguma Truádearü ĩãnewa 
changuxgu na nüxü̃ chixuxü̃ca̱x ga 
Cristuarü ore, rü poraãcü choxü̃́ 
natauxcha na jéma tórü Coriaxü̃́ 
chapuracüxü̃. 13 Notürü tama aixcuma 
chataãẽ ga jéma, jerü tama jexma nüxü̃ 
chajangau ga taeneẽ ga Titu. Rü 
jemaca̱x nüxü̃ charümoxẽ ga jémacü̱̃ã̱x 
ga duü̃xü̃gü, rü ichaxũãchi, rü 
Machedóniããnewa chaxũ. 
 
Cristu rü Paurumaã napora 
14 Rü Tupanana moxẽ taxãgü erü norü 
duü̃xü̃güxü̃ toxü̃ nixĩgüxẽẽ. Rü nhu̱xma 
na Cristuarü duü̃xü̃gü tixĩgüxü̃, rü nüma 
ja Tupana rü guxü̃guma tomaã 
nanaxũpe̱xe. Rü nüma nixĩ i toxü̃ 
namuxü̃ na duü̃xü̃güxü̃ nüxü̃ 
tacua̱xẽẽxü̃ca̱x i norü ore. Rü ngẽma 
norü ore rü guxü̃wama nangu rü 
guxü̃guma nipuema nhama wüxi i 
pumara i paacaxü̃chixü̃rüü̃. 15 Rü 
nhu̱xma i toma i Cristugagu 
Tupanape̱xewa na timexü̃, rü 
guxü̃wama toxü̃ narüdaunü i ngẽma 
duü̃xü̃gü i marü najauxgüxü̃ i maxü̃ i 
taguma gúxü̃ rü ngẽma duü̃xü̃gü i tama 
najauxgüxü̃ i ngẽma maxü̃. 16 Rü ngẽma 
duü̃xü̃gü i tama jaxõgüxü̃ca̱x rü nhama 
wüxi i ore i juexẽẽruü̃ãrü ngeruü̃gü 
tixĩgü. Notürü ngẽma jaxõgüxü̃ca̱x rü 
nhama wüxi i ore i maxẽxẽẽruü̃ãrü 
ngeruü̃gü tixĩgü. ¿Rü ngẽmaca̱x 
texémaã nanguxü̃ i nhaã puracü na 
nüxü̃ tixuxü̃ i ngẽma ore? 17 Rü jíxema 
toxrüü̃ ixĩgüxexicatama tixĩ ja tümamaã 
nanguxü̃́xẽ. Rü toma rü tama Tupanaãrü 
oregu dĩẽru ngĩxü̃ tajaxu ngẽma 
muxü̃ma i togü na naxügüxü̃rüü̃. Notürü 
Tupanape̱xewa rü aixcuma meã nüxü̃ 
tixu i ngẽma norü ore, erü nüma toxü̃ 
nimugü rü Cristuarü tixĩgü. 
 
Tupanaãrü uneta i 
ngexwacaxü̃xü̃chiga 
 
3
  
1 Rü nhu̱xma na pemaã nüxü̃ tixuxü̃ 
na aixcuma Tupana jiĩxü̃ ga toxü̃ 
mucü, rü bexmana tá nagu perüxĩnüẽ 
na wenaxãrü togüétüwa tidexagüxü̃. 
¿E̱xna penaxwa̱xe na wüxi i carta i 
cua̱xruü̃ pexü̃ tawéxü̃ na nawa nüxü̃ 
pecuáxü̃ca̱x na aixcuma Tupanaãrü 
orearü uruü̃gü tixĩgüxü̃, rü e̱xna 
penaxwa̱xe na pexü̃tawa naxca̱x ítac̱axü̃ 
i cartagü na ngẽmawa duü̃xü̃gü toxü̃ 
cuáxü̃ca̱x ngẽxgumarüü̃ na naxügüãxü̃ i 
togü? 2 Rü pemaã nüxü̃ tixu rü tama 
tanaxwa̱xe i ṯacü rü carta na duü̃xü̃gü 
toxü̃ cuáxü̃ca̱x, erü pematama nixĩ i 
ngẽma cartarüü̃ peixĩgüxü̃, rü pewa nixĩ 
i nangóxü̃ na aixcuma Tupana jiĩxü̃ ga 
toxü̃ mucü. Rü meãma toõẽwa nüxü̃ 
tacua̱x i ngẽma. Rü jema na 
2 CORĨ́TIUCÜ̱̃Ã̱X 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
450 
naxüchicüüxü̃ ga perü maxü̃, rü 
ngẽmawa guxü̃ma i duü̃xü̃gü nüxü̃ 
nadau na aixcuma wüxi ga mexü̃ ga 
puracü taxüxü̃ ga petanüwa. 3 Rü 
nhu̱xma rü meãma nango̱x na pema rü 
nhama wüxi i carta i Cristutama 
ümatüxü̃rüü̃ na peixĩgüxü̃. Rü torü 
puracügagu nixĩ i ngẽma. Notürü tama 
wüxi i carta i ṯacü rü ümatüxü̃maã 
ümatüxü̃ peixĩgü, notürü pema nixĩ i 
carta i Tupana ja Maxü̃cüãẽ i Üünexü̃ 
ümatüxü̃. Rü ngẽma carta rü tama 
popera rü e̱xna nutawa iwücuchixü̃ nixĩ, 
notürü perü maxü̃wa nixĩ i nangóxü̃ i 
ngẽma. 4 Rü ngẽmaca̱x tama tamuü̃ẽ na 
ngẽmaãcü togüca̱xtama tidexagüxü̃, erü 
tajaxõgü na Cristugagu Tupana toxü̃ 
dauxü̃ na timexü̃. 5 Rü tama toxrütama 
cua̱xmaã nixĩ i tanaxüxü̃ i ṯacü rü mexü̃. 
Notürü guxü̃ma i ngẽma taxüxü̃ rü 
Tupanaãrü ngü̃xẽẽmaã nixĩ i tanaxüxü̃. 
6 Rü Tupana rü toxü̃ narüngü̃xẽẽ na 
duü̃xü̃gümaã nüxü̃ tixuxü̃ i ngẽma 
ngexwacaxü̃xü̃ i norü uneta na nhuxãcü 
Cristugagu tá tüxna naxããxü̃ i maxü̃ i 
taguma gúxü̃. Rü ngẽma maxü̃ rü tama 
jema mugü ga Muĩsé ümatüxü̃gagu 
tanajaxu, notürü tanajaxu erü Tupanaãẽ 
i Üünexü̃ tüxna nanaxã. Rü jema mugü 
ga Muĩsé ümatüxü̃ rü juwa tüxü̃ nagagü, 
notürü Tupanaãẽ i Üünexü̃ rü tüxna 
nanaxã i maxü̃ i taguma gúxü̃. 7 Rü jema 
mugü ga Muĩséna naxãxü̃ ga Tupana, rü 
nutagu nixĩ ga naxümatüxü̃. Rü 
jexguma Muĩsé najau̱xgu ga jema mugü, 
rü poraãcü nij̱aurachametücüxü. Rü 
jemaca̱x ga duü̃xü̃gü rü taxucürüwama 
Muĩséchametügu narüdaunü. Notürü 
jema norü j̱aurachametücüü rü 
nixochigü. Notürü ga jema mugü ga 
Muĩsé tüxna ãxü̃ i juwa tüxü̃ gagüxü̃, rü 
taxü̃ ga j̱auracüüxü̃maã ínangu. Rü 
jemaãcü namexẽchi ga jexguma 
ínanguxgu. 8 Notürü jexeraãcü 
namexẽchi nixĩ i ngẽma uneta i 
ngexwacaxü̃xü̃ i Tupanaãẽ i Üünexü̃ 
taxca̱x ngo̱xẽẽxü̃. 9 Rü jemaãcü woo 
namexẽchi ga jema mugü ga juwa tüxü̃ 
gagüxü̃, notürü jexeraãcü namexẽchi i 
ngẽma uneta i ngexwacaxü̃xü̃ i 
Tupanape̱xewa tüxü̃ mexẽẽxü̃. 10 Rü 
jema mugü ga noxri mexẽchixü̃, rü 
nhu̱xma rü taxuwama name, ega namaã 
nügü nangugügu i ngẽma Tupanaãrü 
uneta i ngexwacaxü̃xü̃ i jexeraãcü 
mexẽchixü̃. 11 Rü jemaãcü woo 
namexẽchi ga jema mugü ga paxaãchi 
ixĩxü̃, notürü jexeraãcü namexẽchi i 
ngẽma uneta i ngexwacaxü̃xü̃ i 
guxü̃gutáma ixĩxü̃. 12 Rü toma aixcuma 
nüxü̃ tacua̱x na guxü̃gutáma jiĩxü̃ i 
ngẽma Tupanaãrü uneta i 
ngexwacaxü̃xü̃ i mexẽchixü̃, rü 
ngẽmaca̱x tama cúãcüma duü̃xü̃gümaã 
nüxü̃ tixu. 13 Rü ngẽmaca̱x tama 
duü̃xü̃güchaxwa iticu̱xgü jema Muĩsé 
üxü̃rüü̃. Jerü ga Muĩsé rü nügü 
nidüxchametü na tama nüxü̃ 
nadaugüxü̃ca̱x ga jema Judéugü ga 
nhuxãcü na jaxochigüxü̃ ga norü 
j̱aurachametücüü. 14 Notürü ga jema 
duü̃xü̃gü ga Muĩséxü̃ íixümücügüxü̃ rü 
nhama jadüxgüchametüxü̃rüü̃ nixĩgü 
jerü tama nüxü̃ nacua̱xgüéga ga 
ṯacüchiga na jiĩxü̃ ga jema mugü. Rü 
nhu̱xma rü ta i ngẽma Judéugü rü tama 
nüxü̃ nacua̱xgüéga i ngẽxguma nawa 
nangúegu i ngẽma mugü. Erü nangẽxma 
i ṯacü i nhama jadüxgüchametüxü̃rüü̃ 
nüxü̃́ naguxchaxẽẽxü̃ na tama nüxü̃ 
2 CORĨ́TIUCÜ̱̃Ã̱X 3 
O Novo Testamento na língua ticuna do Brasil, 2da ed. ©2009, Liga Bíblica
451 
nacua̱xgüxü̃ca̱x. Rü nhu̱xma rü ta tama 
nüxna ínanguéga i ngẽma nacüma erü 
Cristuxicatama nixĩ ja jima nüxna 
ínanguxẽẽcü. 15 Rü nhu̱xma rü ta i 
ngẽma Judéugü, rü ngẽxguma nawa 
nangúegu i ngẽma ore ga Muĩsé tüxna 
ãxü̃, rü nangẽxma i ṯacü i nhama 
jadüxgüchametüxü̃rüü̃ nüxü̃́ 
naguxchaxẽẽxü̃ na tama nüxü̃ 
nacua̱xgüégaxü̃ca̱x na ṯacüchiga jiĩxü̃ i 
ngẽma ore. 16 Notürü ngẽxguma wüxi i 
duü̃xü̃ nüxü̃ rüxoxgu i nacüma i 
chixexü̃, rü tórü Coriaxü̃́ jaxõõgu, rü 
ngẽxguma nixĩ i nüxna ínanguxü̃ i 
ngẽma nüxü̃́ naguxchaxẽẽxü̃. 17 Erü 
nüma ja tórü Cori rü Naãẽ i Üünexü̃ rü 
wüxitama nixĩ rü ngextá 
ínangẽxmaxü̃wa i tórü Coriãẽ i Üünexü̃, 
rü tüxü̃́ nanatauxchaxẽẽ na Tupanana 
ingaicamagüxü̃. 18 Rü ngẽmaca̱x guxãma 
i jixema na Cristuaxü̃́ jaxõgüxü̃ rü 
nhama wüxi i woruarüü̃ tawa 
nangóchipeta na nhuxãcü namexẽchixü̃ 
ja tórü Cori erü nataxuma i ṯacü i tüxü̃ 
idüxüxü̃ naxchaxwa. Rü nüma ja tórü 
Cori i Naãẽ i Üünexü̃ ixĩcü, rü 
guxü̃guma jexeraãcü tüxü̃ nimexẽẽchigü 
na naxrüü̃ aixcuma imexü̃ca̱x. 
 
4
  
1 Rü ngẽmaca̱x taguma nüxü̃ 
tarüchau i nhaã puracü, erü 
Tupana ja nüxü̃́ tangechaü̃tümüü̃cü nixĩ 
ga toxü̃ mucü na tanaxüxü̃ca̱x i nhaã 
puracü na duü̃xü̃gümaã nüxü̃ tixuxü̃ca̱x 
i norü ore. 2 Rü jemaca̱x nüxü̃ tarüxoe 
ga guxü̃ma ga ṯacü ga chixexü̃ i ãne 
tüxna ãxü̃ i cúãcü üxü̃. Rü tama 
tanawomüxẽẽãcüma nixĩ i namaã nüxü̃ 
tixuxü̃ i ore rü tama tanaxüchicüü i 
ngẽma ore. Notürü ngẽma ore i aixcuma 
ixĩxü̃xĩcatama nixĩ i nüxü̃ tixuxü̃. Rü 
ngẽmaãcü Tupanape̱xewa tamaxẽ rü 
duü̃xü̃güpe̱xewa togü itawe̱x na nüxü̃ 
nacua̱xgüxü̃ca̱x na nhuxãcü tixĩgüxü̃ i 
tomax. 3 Rü ngẽxguma chi texéca̱x 
naguxchagu i ngẽma ore i mexü̃ i nüxü̃ 
tixuxü̃, rü ngẽma duü̃xü̃gü i 
ijarütauxexü̃ca̱xicatama nixĩ i 
naguxchaxü̃. 4 Erü nümagü rü tama 
najaxõgü. Rü ngẽmaca̱x i nhama i 
naãneãrü ãẽ̱xgacü i Chataná rü nüxü̃́ 
nanaguxchaxẽẽ na tama nüxü̃ 
nacua̱xgüxü̃ca̱x na nhuxãcü 
namexẽchixü̃ i norü ore ja Cristu ja 
Üünecü. Rü Cristuwa nixĩ i nangóxü̃ na 
nhuxãcü na jiĩxü̃ ja Tupana. 5 Rü 
ngẽxguma duü̃xü̃gümaã nüxü̃ tixuxgu i 
ngẽma ore, rü tama tochigaxü̃tama 
tixugü. Notürü nüxü̃ tixu na Ngechuchu 
ja Cristu rü tórü Cori jiĩxü̃, rü nüma 
tüxü̃ na nangechaü̃xü̃gagu perü 
ngü̃xẽẽruü̃gü na tixĩgüxü̃. 6 Erü 
nümatama ja Tupana ga noxri naãne 
naxü̱xgux rü ẽãnexü̃wa nango̱xẽẽcü ga 
ngóonexü̃, rü nümatama nixĩ i nhu̱xma i 
tüxü̃ jango̱xnaãẽxẽẽgüxü̃ na ngẽmawa 
nüxü̃ icuáxü̃ca̱x na nhuxãcü 
namexẽchixü̃ i nümax. Rü ngẽma norü 
mexü̃ rü Ngechuchu ja 
Cristuchametüwa nixĩ i nüxü̃ idauxü̃. 
 
Jaxõõcüma tamaxẽ 
7 Rü ngẽma nüxü̃ na icuáxü̃ na 
nhuxãcü namexẽchixü̃ ja Tupana, rü 
ngẽma cua̱x rü wüxi i mexẽchixü̃ nixĩ. 
Notürü ngẽma cua̱x i mexẽchixü̃ rü 
taxüne i maĩraxü̃naxca̱xwa nangẽxma, 
na nangóxü̃ca̱x na Tupanawa ne naxũxü̃ 
i guxü̃ma i pora rü tama i tawatama. 
8 Rü guxü̃wama toxü̃́ nangẽxma i 
guxchaxü̃gü, notürü taguma nüxü̃ 
2 CORĨ́TIUCÜ̱̃Ã̱X 3 
,  
4 
O Novo Testamento na língua ticuna do Brasil, 2da ed. ©2009, Liga Bíblica
452 
tarüchau i nhaã puracü. Rü woo 
poraãcü taxoegaãẽgügu, notürü taguma 
ítanange̱x. 9 Rü woo togü towe 
ingẽxü̃tanügu, notürü ja Tupana rü 
taguma toxü̃ ínawogü. Rü woo duü̃xü̃gü 
toxü̃ napíexẽẽgu, notürü tama ngẽxma 
tajacua̱xẽẽ i nhaã puracü. 10 Rü 
guxü̃wama i ngextá ítaxĩxü̃wa rü 
ãũcümaxü̃wa tangẽxmagü, jexgumarüü̃ 
ga Ngechuchu na ãũcümaxü̃wa 
najexmaxü̃rüü̃. Notürü ngẽmaãcü toxü̃ 
naxüpetü na duü̃xü̃gü nüxü̃ daugüxü̃ca̱x 
na nhuxãcü towa namaxü̃xü̃ ja 
Ngechuchu. 11 Rü nhu̱xma na tamaxẽxü̃, 
rü guxü̃ i ngunexü̃gu rü Ngechuchugagu 
ãũcümaxü̃wa tangẽxmagü. Notürü 
ngẽmaãcü toxü̃ naxüpetü na Ngechuchu 
inawéxü̃ca̱x i norü pora nawa i nhaã 
toxone i juxwa̱xexü̃. 12 Rü ngẽmaãcü 
Tupanaãrü oreca̱x ãũcümaxü̃wa 
tangẽxmagü, notürü ngẽmaãcü toxü̃ 
naxüpetü na pema rü pexü̃́ 
nangẽxmaxü̃ca̱x i maxü̃ i taguma gúxü̃. 
13 Tupanaãrü ore i ümatüxü̃wa rü 
nhanagürü: 
“Nüxü̃́ chajaxõ rü jemaca̱x 
Tupanachiga chidexa”, 
nhanagürü. Rü ngẽxgumarüü̃tama 
tixĩgü i toma na tajaxõgüxü̃ rü 
Tupanachiga tidexagüxü̃. 14 Erü nüxü̃ 
tacua̱xgü rü Tupana ga juwa ínadaxẽẽcü 
ga Ngechuchu ja tórü Cori, rü jimatama 
Tupana tá nixĩ ja toxü̃ írüdagüxẽẽcü, 
erü Ngechuchuarü duü̃xü̃gü tixĩgü. Rü 
ngẽmaãcü wüxigu pemaã nügüxü̃tawa 
tá toxü̃ nagagü. 15 Rü guxü̃ma ga jema 
toxü̃ ngupetüxü̃ rü perü mexü̃ca̱x nixĩ 
na jexeraãcü jamuẽtanüxü̃ca̱x i ngẽma 
duü̃xü̃gü i Tupana nüxü̃ rüngü̃xẽẽgüxü̃. 
Rü ngẽmaãcü tá düxwa namuxũchi i 
ngẽma duü̃xü̃gü i moxẽ Tupanana 
ãgüxü̃ rü nüxü̃ icua̱xüü̃güxü̃. 16 Rü 
ngẽmaca̱x taguma nüxü̃ tarüxoe na 
nüxü̃ tixuxü̃ i ngẽma ore. Rü woo 
jajachigügu rü jaturachigügu i toxone, 
notürü toõẽwa rü guxü̃ i ngunexü̃gu rü 
jexeraãcü tiporaetanü. 17 Erü ngẽma 
ngúxü̃ i toxü̃ üpetüxü̃ i nhaã torü 
maxü̃wa, rü ngẽma rü wüxi i 
paxaãchimare nixĩ rü paxa tá 
nangupetü. Notürü ngẽmaãcü tá 
tanajaxu i wüxi i maxü̃ i mexẽchixü̃ i 
tagutáma gúxü̃ i nhama i naãnecü̱̃ã̱x i 
maxü̃ãrü jexeraxü̃chi ixĩxü̃. 18 Rü tama 
ngẽma nhu̱xma nüxü̃ idauxü̃gu nixĩ 
itarüxĩnüẽxü̃, notürü nagu tarüxĩnüẽ i 
ngẽma nhu̱xma tama nüxü̃ idauxü̃. Erü 
ngẽma nhu̱xma nüxü̃ idauxü̃ rü tama 
natai, notürü ngẽma nhu̱xma tama nüxü̃ 
idauxü̃, rü guxü̃gutáma nangẽxmaẽcha. 
 
5
  
1 Rü nüxü̃ tacua̱xgü ega ngẽxguma 
ijanaxoxgu i nhaã toxone i paxaãchi 
nhu̱xma toxü̃́ ngẽxmaxü̃, rü dauxü̃guxü̃ i 
naãnewa tá tanajaxu i wüxi i toxone i 
tagutáma ijarüxoxü̃ i Tupanatama toxca̱x 
mexẽẽxü̃ rü tama i duü̃xü̃gü. 2 Rü 
ngẽmaca̱x i nhu̱xma i nhaã toxonemaã 
tamaxẽjane, rü tama aixcuma tataãẽgü. 
Erü tanaxwa̱xe na paxa toxü̃́ nangẽxmaxü̃ 
i ngẽma toxone i dauxü̃guxü̃ i naãnewa 
ngẽxmaxü̃. 3 Rü ngẽma toxone i 
dauxü̃guxü̃ i naãnewa tá toxü̃́ ngẽxmaxü̃ 
rü nhama wüxi i naxchirurüü̃ tá toxü̃ 
nidüxü, na ngẽmaãcü naxãxü̃nexü̃ca̱x i 
toõẽ. 4 Rü nhaã toxone i nhu̱xma toxü̃́ 
ngẽxmaxü̃wa tamaxẽjane, rü 
tanaxi̱xãchiãẽgü rü tama aixcuma 
tataãẽgü. Rü tama aixcuma ítanatáxchaü̃ i 
toxone i nhama i naãnewa toxü̃́ ngẽxmaxü̃, 
notürü tanaxwa̱xegü na tanajaxuxü̃ i 
2 CORĨ́TIUCÜ̱̃Ã̱X 4 
,  
5 
O Novo Testamento na língua ticuna do Brasil, 2da ed. ©2009, Liga Bíblica
453 
toxone i ngexwacaxü̃xü̃ na ngẽmaãcü 
ngẽma maxü̃ i ngexwacaxü̃xü̃ 
ijanaxoxẽẽxü̃ca̱x i toxone i nhu̱xma toxü̃́ 
ngẽxmaxü̃. 5 Rü Tupana nixĩ ja toxü̃ 
imexẽẽcü naxca̱x i ngẽma ngexwacaxü̃xü̃ i 
maxü̃ rü ngẽma ngexwacaxü̃xü̃ i toxone. 
Rü toxna nanamu ga Naãẽ i Üünexü̃ na 
ngẽmawa nüxü̃ tacuáxü̃ca̱x na aixcuma tá 
tanajaxuxü̃ i ngẽma. 6 Rü ngẽmaca̱x 
taxuü̃ca̱xma taxoegaãẽgü. Erü nüxü̃ tacua̱x 
rü nhu̱xma nhaã toxonewa tamaxẽjane, rü 
taxucürüwama tórü Corixü̃tawa 
tangẽxmagü i dauxü̃guxü̃ i naãnewa. 7 Rü 
woo tama nüxü̃ tadaugügu ja jima tórü 
Cori i nhu̱xmax, notürü tajaxõgü na wüxi i 
ngunexü̃ rü tá nüxü̃ tadaugüxü̃. Rü ngẽma 
nixĩ i toxü̃ poraxẽẽxü̃ i nhaã torü maxü̃wa. 
8 Rü ngẽmaca̱x taxuü̃ca̱xma taxoegaãẽgü 
ega tajuegu. Erü toxca̱x rü narümemaẽ 
nixĩ na nüxna ítachoxü̃xü̃ i nhaã toxone, 
na tórü Corixü̃tawa tajangẽxmagüxü̃ca̱x. 
9 Rü ngẽmaca̱x, woo nhama i toxonewa 
tangẽxmagügu rü e̱xna tama nawa 
tangẽxmagügu, rü tanaxwa̱xe na 
guxü̃guma tórü Coriarü ngúchaü̃ na 
taxüxü̃. Rü ngẽmaca̱x naxca̱x tadaugü na 
tanaxüxü̃ i ngẽma nanaxwa̱xexü̃ i nümax. 
10 Erü guxãtama i jixema rü Cristupe̱xewa 
tá tangugü na wüxichigü najaxuxü̃ca̱x i 
ngẽma tüxna üxü̃. Rü nüma tá 
wüxichigüxü̃ nangugüarü maxü̃ã̱x. Rü 
ngẽxgumarüü̃ na nhuxãcü meã imaxẽxü̃ rü 
e̱xna chixri imaxẽxü̃ ga jexguma nhama ga 
taxünewa ijexmagügu, rü ngẽmaãcü tá 
tüxna nanaxã ja wüxichigü. 
 
Cristu rü taxca̱x Tupanaxü̃ 
narüngüxmüxẽẽ 
11 Rü ngẽmaca̱x Tupanaãrü orearü 
uwa tapuracüe rü tajaxucu̱xẽgü i 
duü̃xü̃gü na jaxõgüãxü̃ca̱x. Erü toma rü 
aixcuma torü Corixü̃ tamuü̃ẽ. Rü 
Tupana toxü̃ nacua̱x na nhuxãcü jiĩxü̃ i 
tórü maxü̃, rü chierü i pema rü chi ta 
toxü̃ pecua̱xgux. 12 Rü tama tanaxwa̱xe i 
wenaxãrü togüétüwa tidexagü, notürü 
pexü̃ tarüngü̃xẽẽchaü̃ na pexü̃́ 
nangẽxmaxü̃ca̱x na ṯacüca̱x tomaã 
petaãẽgüxü̃ na nüxü̃ pecuáxü̃ca̱x na 
nhuxãcü penangãxü̃xü̃ i ngẽma duü̃xü̃gü 
i pepe̱xewa nügü írümegünetaxü̃ notürü 
norü maxü̃wa rü tama ixaixcumagüxü̃. 
13 Rü woo duü̃xü̃gü toxü̃ daugügu na 
Tupanagu taxãũãẽgüxü̃, rü nüẽ́tama 
nixĩ i ngẽma erü nümatama ja Tupana 
rü meãma toxü̃ nacua̱x. Notürü i pema 
rü meãma toxü̃ pecua̱x na meãma 
toõẽxü̃ tacuáãcüma pemaã nüxü̃ tixuxü̃ 
ga norü ore. 14 Rü Cristu ja poraãcü toxü̃ 
ngechaü̃cü nixĩ ja nhu̱xma tomaã 
icuácü, erü tajaxõ na nüma rü guxããrü 
pecaduca̱x najuxü̃ na jexma 
janaxoxü̃ca̱x ga guxããrü chixexü̃gü. 
15 Rü jemaãcü guxü̃ma ga duü̃xü̃güca̱x 
naju ga Cristu, na ngẽma duü̃xü̃gü i 
nhu̱xma maxẽxü̃, rü tama nümatama 
nagu naxĩnüẽxü̃gu namaxẽxü̃ca̱x, 
notürü naxca̱x na namaxẽxü̃ca̱x ja jima 
naxca̱x jucü rü wena írüdacü. 16 Rü 
ngẽmaca̱x i toma rü tama nhama i 
naãnecü̱̃ã̱x i duü̃xü̃gü nagu 
rüxĩnüẽxü̃rüü̃ texéxü̃ tangugüarü 
maxü̃ã̱x. Rü woo ga ü̃pa rü nhama ga 
naãnecü̱̃ã̱x ga duü̃xü̃gü nagu 
rüxĩnüẽxü̃rüü̃ Cristuxü̃ tangugü, notürü 
i nhu̱xma rü tama ngẽmaãcü namaã 
nagu tarüxĩnüẽ. 17 Rü ngẽxguma texé 
Cristuaxü̃́ jaxõ̱xgu, rü ngexwacaxü̃xü̃ i 
duü̃xü̃ tixĩ. Rü nuxcümaxü̃xü̃ ga 
tümacüma rü marü tüxna inajarüxo, rü 
2 CORĨ́TIUCÜ̱̃Ã̱X 5 
O Novo Testamento na língua ticuna do Brasil, 2da ed. ©2009, Liga Bíblica
454 
ngexwacaxü̃xü̃ i maxü̃ tüxü̃́ nangẽxma. 
18 Rü guxü̃ma i ngẽma rü Tupana nixĩ ja 
naxücü. Rü nüma nixĩ ga Cristugagu 
tamaã inangüxmüxü̃. Rü nhu̱xma rü 
toxü̃ namu na duü̃xü̃gümaã nüxü̃ tixuxü̃ 
na namaã inangüxmüẽxü̃ca̱x. 19 Jerü 
Tupana rü Cristugagu duü̃xü̃gümaã 
nügü narüngüxmüxẽẽ. Rü tama 
duü̃xü̃güarü pecadugu naxĩnüãcüma 
nanaxü ga jema. Rü nhu̱xma rü toxü̃ 
namu na ngẽmachigaxü̃ duü̃xü̃gümaã 
tixuxü̃. 20 Rü ngẽmaãcü Cristuarü orearü 
ngeruü̃gü tixĩgü, rü towa nixĩ i Tupana 
pexü̃ ca̱a̱xü̃xü̃ na namaã 
iperüngüxmüẽxü̃ca̱x. Rü ngẽmaca̱x 
Cristuégagu pexü̃ taca̱a̱xü̃gü na 
Tupanamaã iperüngüxmüẽxü̃ca̱x. 
21 Cristu rü taguma pecadu naxü. Notürü 
tagagu nixĩ ga Tupana ga nhama 
pecaduã́xü̃rüü̃ãcüma namaã naxüãxü̃ na 
jemaãcü nagagu tüxü̃ 
ínanguxü̃xẽẽxü̃ca̱x nawa i tórü chixexü̃ 
na aixcuma nape̱xewa imexü̃ca̱x. 
 
6
  
1 Rü nhu̱xma na Tupanaãrü 
ngü̃xẽẽruü̃ tixĩgüxü̃, rü pexü̃ 
taca̱a̱xü̃ na tama nüxü̃ pexoexü̃ca̱x ga 
jema pemaã na namecümaxü̃ ga 
jexguma naju̱xgu ga Nane. 2 Erü Tupana 
rü norü ore i ümatüxü̃wa, rü 
nhanagürü: 
“Rü jema ngunexü̃ ga nagu 
namexü̃gu na choxü̃ pejaxuxü̃, 
rü jexguma nixĩ ga pexü̃ 
chaxĩnüxü̃. Rü jexguma pexna 
chanaxuãxü̃gu ga maxü̃ i 
taguma gúxü̃, rü jexguma nixĩ 
ga pexü̃ charüngü̃xẽẽxü̃”, 
nhanagürü. Rü nhu̱xma nixĩ i ngẽma 
ngunexü̃ i nagu namexü̃ na Tupanaxü̃ 
pejaxuxü̃, rü nhu̱xma nixĩ i ngẽma 
ngunexü̃ i pexna naxuaxü̃ãxü̃ i maxü̃ i 
taguma gúxü̃. 3 Rü toma rü guxü̃guma 
naxca̱x tadau na guxãpe̱xewa meã 
tamaxẽxü̃ na taxuü̃ca̱xma texé chixri 
torü puracüchiga idexaxü̃ca̱x. 4-5 Rü 
guxü̃wama duü̃xü̃güxü̃ nüxü̃ 
tadauxẽẽchaü̃ na aixcuma Tupanaãrü 
duü̃xü̃gü tixĩgüxü̃. Rü ngẽmaca̱x jaxna 
namaã taxĩnüẽ i ngẽxguma woo ngúxü̃ 
toxü̃ ngupetügu, rü e̱xna ṯacü toxü̃́ 
tau̱xgu, rü e̱xna ṯacü rü guxchaxü̃ toxü̃́ 
ngẽxmagu, rü e̱xna toxü̃ jac̱uaixgügu, rü 
e̱xna toxü̃ napocuegu, rü e̱xna 
naxi̱xãchiãẽtanügu rü tomaã nanuẽgu. 
Rü poraãcüxü̃chima tapuracüe, rü 
nhuxguacü rü tama tapee, rü nhuxguacü 
rü taija toxü̃́ nangu̱x. Notürü jaxna 
namaã taxĩnüẽ i guxü̃ma i ngẽma. 6 Rü 
duü̃xü̃güxü̃ nüxü̃ tadauxẽẽ na aixcuma 
namexü̃ i torü maxü̃, erü aixcuma 
Tupanape̱xewa meã tamaxẽ, rü meã 
Tupanaxü̃ tacua̱x, rü jaxna duü̃xü̃gümaã 
taxĩnüẽ, rü namaã tamecüma. Rü nüxü̃ 
nüxü̃ tadauxẽẽ na towa nangẽxmaxü̃ i 
Tupanaãẽ i Üünexü̃ rü aixcuma guxü̃ i 
duü̃xü̃güxü̃ tangechaü̃xü̃. 7 Rü 
duü̃xü̃güxü̃ nüxü̃ tadauxẽẽ na aixcuma 
namexü̃ i torü maxü̃, erü namaã nüxü̃ 
tixu i ngẽma ore i aixcuma ixĩxü̃, rü 
itanawe̱x i Tupanaãrü pora i towa 
ngẽxmaxü̃. Rü ngẽma toxne ixĩxü̃ rü 
ngẽma nixĩ i torü maxü̃ i aixcuma mexü̃ 
i Tupanape̱xewa. Rü ngẽmamaã nixĩ i 
togü ítapoxü̃xü̃ i torü uwanügüpe̱xewa. 
8 Rü nhuxguacü i duü̃xü̃gü rü toxü̃ 
nicua̱xüü̃gü, rü nhuxguacü rü ṯacü 
tomaã nixugüe. Rü nhuxguacü rü meã 
tochiga nidexagü, rü nhuxguacü rü 
chixri tochiga nidexagü. Rü woo 
aixcumachire̱x jixĩgu i ngẽma ore i nüxü̃ 
2 CORĨ́TIUCÜ̱̃Ã̱X 5 
,  
6 
O Novo Testamento na língua ticuna do Brasil, 2da ed. ©2009, Liga Bíblica
455 
tixuxü̃, notürü dorata̱a̱x toxü̃ nawogüe. 
9 Rü woo meã toxü̃ nacua̱xgüchire̱xgu, 
notürü nhama tama toxü̃ nacuáxü̃rüü̃ 
tomaã nixĩgü i duü̃xü̃gü. Rü nhuxguacü 
rü wixgutaa̱x tajue, notürü naẽ́tüwa 
tamaxẽãma. Rü toxü̃ napocue, notürü 
tama toxü̃ nadaixichi. 10 Rü woo 
tangechaü̃gügu, notürü guxü̃guma 
tataãẽgüama. Rü woo nhama i naãnewa 
tama tamuãrü ngẽmaxü̃ã̱xgügu, notürü 
muxü̃ma i duü̃xü̃na tanaxã i taxü̃ i mexü̃ 
erü togagu nanajaxu i maxü̃ i taguma 
gúxü̃. Rü woo taxuü̃ma toxü̃́ ngẽxma̱xgu 
i nhama i naãnewa, notürü dauxü̃guxü̃ i 
naãnewa rü toxü̃́ nangẽxma i guxü̃ma. 
11 Pa Chaueneẽgü i Corĩ́tiucü̱̃ã̱x, dücax 
aixcuma pemaã nüxü̃ tixu rü pexü̃ 
tangechaü̃güxü̃chi. 12 Rü toma rü tama 
pexü̃ taxoe, notürü pema waxi nixĩ i 
tama petoxwa̱xexü̃. 13 Rü dücax, Pa 
Chaueneẽgüx, rü nhama wüxi i papa 
naxãcügüxü̃ ca̱a̱xü̃xü̃rüü̃ pexü̃ chaca̱a̱xü̃ 
na choxü̃ pengechaü̃güxü̃ca̱x ngẽma 
chama pexü̃ changechaü̃xü̃rüü̃. 
 
Tupana ja maxü̃cüpata tixĩgü 
14 ¡Rü tãũxü̃táma namaã pexãmücü i 
ngẽma duü̃xü̃gü i tama jaxõgüxü̃! Erü 
ngẽxguma chi ngẽmaãcü penaxü̱xgu rü 
tãũxü̃táma guxã wüxigu perüxĩnüẽ. ¿Rü 
nhuxãcü nawüxiguxü̃ i ngẽma mexü̃ 
namaã i ngẽma chixexü̃? ¿Rü nhuxãcü 
nawüxigu i ngóonexü̃ namaã i ẽãnexü̃? 
15 ¿Rü nhuxãcü nawüxiguxü̃ ja Cristu 
namaã i Chataná? ¿Rü nhuxãcü 
nawüxiguxü̃ i wüxi i duü̃xü̃ i jaxõxü̃ 
namaã i wüxi i duü̃xü̃ i tama jaxõxü̃? 
16 ¿Rü nhuxãcü Tupanapatawa 
nangẽxmaxü̃ i tupananetachicüna̱xãgü? 
Erü jixema rü Tupana ja maxü̃cüpata 
tixĩgü, rü tawa namaxü̃ i nümax. Rü 
Tupana rü pechiga nidexa ga jexguma 
nhaxgu: 
“Rü ngẽma duü̃xü̃güwa tá chamaxü̃, 
rü natanügu tá chajarüxũũxü̃. Rü 
norü Tupana tá chixĩ, rü nümagü 
rü tá chorü duü̃xü̃gü nixĩgü”, 
nhaxgu. 17 Rü jemaca̱x nhanagürü ta ga 
tórü Cori: 
“¡Rü ípechoxü̃ i natanüwa i ngẽma 
duü̃xü̃gü i tama chorü duü̃xü̃gü 
ixĩgüxü̃! ¡Rü tãṹ i nüxü̃ 
peingõgüxü̃ i ngẽma chape̱xewa 
chixexü̃! Rü chama rü tá pexü̃ 
chajaxu. 18 Rü chama rü Penatü 
tá chixĩ, rü pemagü rü tá 
chauxacügü peixĩgü”, 
nhanagürü ja tórü Cori ja Tupana ja 
guxü̃ãrü jexera poraxü̃chicü. 
 
7
  
1 Rü dücax, Pa Chaueneẽgü ja Pexü̃ 
Changechaü̃güxex, rü ngẽma 
Tupanaãrü unetagü i pemaã nüxü̃ 
chixuxü̃, rü taxca̱x nixĩgü. Rü ngẽmaca̱x 
tanaxwa̱xe na jigüna idaugüxü̃ na tama 
taxünemaã rü e̱xna taãẽmaã naxüxü̃ca̱x 
i ngẽma Tupanape̱xewa tama mexü̃. Rü 
tanaxwa̱xe i aixcuma Tupanaxü̃ 
imuü̃ẽãcüma nüxna jigü taxãgü rü 
naxca̱xicatama tamaxẽ. 
 
Corĩ́tiucü̱̃ã̱xgü rü wenaxãrü 
Tupanaca̱x nawoegu 
2 Rü tanaxwa̱xe i toxü̃ pengechaü̃gü. 
Rü dücax ga toma rü taxúxemaãma 
chixexü̃ taxügü. Rü taxúxexü̃ma 
chixexü̃gu tanguxẽẽ. Rü taxúxexü̃ma 
tawomüxẽẽgü. 3 Rü tama pexü̃ 
chixuxü̃ca̱x nixĩ i pemaã nüxü̃ chixuxü̃ i 
ngẽma. Jerü marü pemaã nüxü̃ chixu na 
nhuxãcü poraãcü pexü̃ changechaü̃xü̃. 
2 CORĨ́TIUCÜ̱̃Ã̱X 6 
,  
7 
O Novo Testamento na língua ticuna do Brasil, 2da ed. ©2009, Liga Bíblica
456 
Rü ngẽma pexü̃ na changechaü̃xü̃gagu rü 
íchamemare na petanüwa chamaxü̃xü̃ rü 
e̱xna wüxigu pemaã chajuxü̃. 4 Rü 
nhu̱xma rü taxuü̃ca̱xma pexü̃ 
chaxãneãcüma pemaã chidexa erü 
poraãcü pemaã chataãẽ. Rü woo ngúxü̃ 
na tingegüxü̃, notürü aixcuma choxü̃́ 
penangúchaü̃xẽẽ rü choxü̃ petaãẽxẽẽ. 
5 Rü jexguma Machedóniããnewa ne 
taxĩxgumama rü taguma 
itarüngü̃ẽcüraxü̃ na guxchaxü̃gü toxü̃ 
ngupetüxü̃. Jerü guxü̃wama ga ngexta 
ítixĩgüxü̃wa rü nüxü̃ itajangau ga 
guxchaxü̃gü. Rü chixri tomaã nachopetü 
ga duü̃xü̃gü, rü tamuü̃ẽ. 6 Notürü ja 
Tupana ja tüxü̃ taãẽxẽẽcü ja jíxema 
ngechaü̃güxe, rü toxü̃ rü ta nataãẽxẽẽ ga 
jexguma toxü̃tawa nanguxgu ga taeneẽ 
ga Titu. 7 Rü tama jema toxü̃tawa na 
nanguxü̃ca̱xicatama tataãẽgü, notürü 
tataãẽgü ta jerü ga pema rü poraãcü 
nüxü̃́ penangúchaü̃xẽẽ rü penataãẽxẽẽ 
ga guma taeneẽ ga Titu. Rü nüma ga 
Titu rü tomaã nüxü̃ nixu na nhuxãcü 
poraãcü penaxwa̱xexü̃ na toxü̃ pedauxü̃. 
Rü tomaã nüxü̃ nixu na nhuxãcü naxca̱x 
pengechaü̃güxü̃ ga jema chamaã pexüxü̃, 
rü na nhuxãcü chauxca̱x pexoegaãẽgüxü̃. 
Rü guxü̃ma ga jema oremaã rü jexeraãcü 
chataãẽ. 8 Chama nüxü̃ chacua̱x rü jema 
popera ga pexca̱x chaxümatüxü̃ rü pexü̃ 
nangechaü̃güxẽẽ, notürü nhu̱xma rü 
marü tama naxca̱x changechaü̃ na 
chanaxümatüxü̃ ga jema popera. Rü 
noxri rü jemáãcü naxca̱x changechaü̃ ga 
jexguma nüxü̃ chacua̱xgu ga na pexü̃ 
nangechaü̃güxẽẽxü̃ ga jema popera ga 
jexguma penajau̱xgu. 9 Notürü i nhu̱xma 
rü chataãẽ na pexca̱x chanaxümatüxü̃ ga 
jema popera. Rü tama jema na 
pengechaü̃güxü̃ca̱x chataãẽ, notürü 
chataãẽ jerü jema perü ngechaü̃gagu 
Tupanana pecua̱xãchie rü penaxüchicüü 
ga perü maxü̃. Rü pema rü aixcuma 
Tupanana pecua̱xãchieãcüma namaã 
peporae ga jema ngechaü̃, rü jemaãcü 
taxuü̃ma ga chixexü̃ pemaã taxü ga 
jexguma pexca̱x tanaxümatügu ga jema 
popera. 10 Rü ngẽma ngechaü̃ i Tupana 
naxwa̱xexü̃ãcüma namaã iporaexü̃, rü 
name nixĩ, erü ngẽma ngechaü̃gagu 
naxüchicüü i tórü maxü̃ rü ngẽmagagu 
tanajaxu i maxü̃ i taguma gúxü̃. Rü 
ngẽmaca̱x taxuü̃ca̱xma naxca̱x 
peixauxãchie i ngẽma ngechaü̃. Notürü 
ngẽma ngechaü̃ i nhama i naãnecü̱̃ã̱x i 
duü̃xü̃gü nüxü̃́ ngẽxmaxü̃ rü taxuwama 
name erü juwa nanaga. 11 Rü jexguma 
jema poperamaã pexü̃ 
changechaü̃xẽẽgu, rü Tupana 
naxwa̱xexü̃ãcüma nixĩ ga namaã 
peporaexü̃ ga jema ngechaü̃. ¡Rü dücax i 
nhu̱xma i ṯacü Tupana pemaã üxü̃ i 
ngẽma perü ngechaü̃gagu! Jerü jema 
perü ngechaü̃gagu rü aixcuma nagu 
perüxĩnüẽ ga jema chixexü̃ ga petanüwa 
üpetüxü̃, rü meãma chamaã nüxü̃ peixu 
ga jema. Rü jema perü ngechaü̃gagu rü 
peãẽwa nangu̱x ga jema chixexü̃, rü 
poraãcü Tupanaxü̃ pemuü̃ẽ. Rü jemaca̱x 
penaxwa̱xe na jéma chaxũxü̃ na pexü̃ 
chajarüngü̃xẽẽxü̃ca̱x jerü 
penamexẽẽgüchaü̃ ga jema chixexü̃. Rü 
jema perü ngechaü̃gagu rü aixcuma 
penaxucu̱xẽ ga jema duü̃xü̃ ga chixexü̃ 
üxü̃. Rü guxü̃ ga jemawa rü ipenawe̱x na 
tama pegagu jiĩxü̃ ga jema chixexü̃ ga 
ngupetüxü̃. 12 Rü jemaca̱x, jexguma 
pexca̱x chanaxümatügu ga jema popera, 
rü tama jema duü̃xü̃ ga chixexü̃ üxü̃gu 
2 CORĨ́TIUCÜ̱̃Ã̱X 7 
O Novo Testamento na língua ticuna do Brasil, 2da ed. ©2009, Liga Bíblica
457 
charüxĩnüãcüma chanaxümatü, rü tama 
jema duü̃xü̃ ga namaã chixexü̃ naxüxü̃gu 
charüxĩnüãcüma chanaxümatü. Notürü 
chanaxümatü ga jema popera na jemawa 
Tupanape̱xewa nüxna pecua̱xãchiexü̃ca̱x 
na nhuxãcü aixcuma toxü̃ 
pengechaü̃güxü̃. 13 Rü jema na toxü̃ 
pengechaü̃güxü̃, rü wüxi ga taãẽ nixĩ ga 
toxca̱x. Notürü jema taãẽãrü jexera nixĩ 
ga jema taãẽ ga toxü̃́ jexmaxü̃ ga 
jexguma nüxü̃ tada̱xgu ga Titu ga 
nhuxãcü taxü̃ ga taãẽ petanüwa na 
najaxuxü̃. Rü aixcuma guxãma ga pema 
nixĩ ga wenaxãrü poraãcü nüxü̃́ 
penangúchaü̃xẽẽxü̃. 14 Rü noxri taũta 
jéma naxũxgu ga Titu, rü namaã nüxü̃ 
chixu na mexü̃ i duü̃xü̃gü na peixĩgüxü̃. 
Rü nhu̱xma rü taxuü̃ca̱xma chaxãne, erü 
guxü̃ma ga jema Titumaã nüxü̃ chixuxü̃ 
ga pechiga rü aixcuma ngẽmaãcü 
peixĩgü, jexgumarüü̃ na aixcuma jiĩxü̃ ga 
guxü̃ma ga jema Tupanaãrü ore ga 
pemaã nüxü̃ tixuxü̃ ga tomax. 15 Rü 
nhu̱xma i Titu rü jexeraãcü pexü̃ 
nangechaü̃ i ngẽxguma nüxna 
nacua̱xãchigu na nhuxãcü meã naga 
pexĩnüẽxü̃ rü nhuxãcü nüxü̃ 
pengechaü̃ãcüma meã penajaxuxü̃. 16 Rü 
chama rü ta poraãcü pemaã 
chataãẽxü̃chi, erü nüxü̃ chacua̱x na 
aixcuma pejanguxẽẽxü̃ ga guxü̃ma ga 
jema pemaã nüxü̃ chixuxü̃. 
 
Jema jaxõgüxü̃ rü woo tama na 
namuãrü dĩẽruã̱xgüxü̃, notürü jema 
nüxü̃́ jexmacü ga dĩẽrumaã meã 
togüxü̃ narüngü̃xẽẽgü 
 
8
  
1 Rü nhu̱xmax, Pa Chaueneẽgüx, rü 
pemaã nüxü̃ tixuxchaü̃ na nhuxãcü 
Tupana namaã mecümaxü̃ i ngẽma 
jaxõgüxü̃ i Machedóniããneãrü 
ĩãnegüwa ngẽxmagüxü̃. 2 Rü woo taxü̃ 
ga guxchaxü̃gü nüxü̃ na üpetüxü̃, notürü 
nataãẽgüama. Rü woo tama na namuãrü 
dĩẽruã̱xgüxü̃, notürü jema nüxü̃́ jexmacü 
ga dĩẽrumaã meã togüxü̃ narüngü̃xẽẽgü. 
3 Rü chama nüxü̃ chacua̱x rü pemaã 
nüxü̃ chixu rü nümagü rü taãẽãcüma 
ngĩxü̃ inaxãgü ga gu̱xcüma ga dĩẽru ga 
nüxü̃́ tauxchacü na ngixü̃ inaxãgüxü̃. Rü 
ngĩẽ́tü jemaãrü jexera taãẽãcüma ngĩxü̃ 
inaxãgü. 4 Rü poraãcü toxü̃ naca̱a̱xü̃gü 
na tama nüxna tanachu̱xuxü̃ca̱x na 
jemaãcü jema togü ga taeneẽgüxü̃ 
nangü̃xẽẽgüxü̃ca̱x. 5 Rü jema nagu 
tarüxĩnüẽxü̃ãrü jexera ngĩxü̃ inaxãgü ga 
jema jaxõgüxü̃ ga Machedóniããnecü̱̃ã̱x. 
Jerü Tupananaxĩra nügü naxãgü rü 
jemawena toxna nügü naxuaxü̃gü na 
toga naxĩnüẽxü̃ca̱x, jema Tupana 
naxwa̱xexü̃rüü̃. 6 Rü jemaca̱x Tituxü̃ 
taca̱a̱xü̃ na wena petanüwa naxũxü̃ca̱x 
na ngĩxü̃ peinguxẽẽxü̃ca̱x i ngẽma dĩẽru 
ga marü pemaã ngĩxü̃ inaxügücü na 
ngĩxü̃ penutaque̱xexü̃ naxca̱x i ngẽma 
togü i taeneẽgü i nüxü̃́ nataxuxü̃. 7 Pema 
rü guxü̃wama meã ipexĩ erü meã 
pejaxõgü, rü pexü̃́ natauxcha na meã 
nüxü̃ peixuxü̃ i Tupanaãrü ore erü meã 
nüxü̃ pecua̱x na ṯacüchiga jiĩxü̃. Rü 
aixcuma togüxü̃ perüngü̃xẽẽchaü̃, rü 
jema pexü̃ tangúexẽẽxü̃ãcüma pegü 
pengechaü̃gü. Rü nhu̱xma rü 
ngẽxgumarüü̃ ta penaxwa̱xe na aixcuma 
meã ipexĩxü̃ nawa i ngẽma mexü̃ i 
nacüma na dĩẽru ngĩxü̃ ipexãxü̃ naxca̱x i 
ngẽma taeneẽgü i nüxü̃́ nataxuxü̃. 
8 Tama wüxi i mu nixĩ i ngẽma pemaã 
nüxü̃ chixuxü̃. Notürü chanaxwa̱xemare 
na nüxü̃ pecuáxü̃ na nhuxãcü 
2 CORĨ́TIUCÜ̱̃Ã̱X 7 
,  
8 
O Novo Testamento na língua ticuna do Brasil, 2da ed. ©2009, Liga Bíblica
458 
taãẽãcüma ngĩxü̃ inaxãgüxü̃ ga togü ga 
jaxõgüxü̃. Rü pemaã nüxü̃ chixu i 
ngẽma na pema rü ta ngĩxü̃ 
ipexãgüxü̃ca̱x i ngẽma dĩẽru i togü i 
taeneẽgüarü ngü̃xẽẽca̱x ixĩcü, na 
ngẽmaãcü ipenawéxü̃ca̱x na aixcuma 
nüxü̃ pengechaü̃güxü̃. 9 Erü pema rü 
marü nüxü̃ pecua̱x na nhuxãcü tamaã 
namecümaxü̃ ga tórü Cori ja Ngechuchu 
ja Cristu. Rü woo nüxü̃́ najexma ga 
guxü̃ma, notürü nhama wüxi ga ngearü 
jemaxü̃ã́xü̃rüü̃ pexca̱x nügü nixĩxẽẽ na 
ngẽmaãcü pexü̃́ nangẽxmaxü̃ca̱x i 
muxü̃ma i mexü̃gü. 10 Rü nhu̱xma rü 
perü mexü̃ca̱x nixĩ i pemaã nüxü̃ 
chixuxü̃ i ngẽma dĩẽruarü 
nutaque̱xechiga. Rü taunecü ga 
ngupetücügutama nixĩ ga ipenaxügüxü̃ 
ga ngĩxü̃ na penutaque̱xexü̃. Rü jema rü 
aixcuma perü ngúchaü̃maã nixĩ ga 
penaxüxü̃. 11 Rü nhu̱xma rü jema noxri 
na meã ipenaxügüxü̃rüü̃, rü name nixĩ i 
taãẽãcüma rü perü ngúchaü̃maã 
pejanguxẽẽ rü ngẽma dĩẽru i pexü̃́ 
ngẽxmacüwa ngĩxü̃ ipexã naxca̱x i 
ngẽma peeneẽgü i nüxü̃́ nataxuxü̃. 12 Erü 
ngẽxguma aixcuma wüxi ja duü̃xẽ 
tümaãrü ngúchaü̃maã ngẽma dĩẽru i 
tüxü̃́ ngẽxma̱xcüwa tümaẽneẽca̱x ngĩxü̃ 
itaxãxgu, rü Tupana rü taãẽãcüma ngĩxü̃ 
najaxu. Erü nüma ja Tupana rü taguma 
tüxna ngĩxca̱x naca i ngẽma tüxü̃́ 
tau̱xcü. 13 Rü ngẽmaca̱x tama 
chanaxwa̱xe i ngẽma togüxü̃ na 
perüngü̃xẽẽxü̃gagu pexü̃́ nataxu i 
pemax. 14 Notürü chanaxwa̱xe i guxãma 
tüxü̃́ nangẽxma i ṯacü i tanaxwa̱xexü̃, 
erü tama name na texéaxü̃́ nataxuxü̃ i 
ṯacü. Rü nhu̱xma na pexü̃́ nangẽxmaxü̃ i 
perü dĩẽru, rü name nixĩ i nüxü̃ 
perüngü̃xẽẽgü i ngẽma taeneẽgü i nüxü̃́ 
nataxuxü̃. Rü ngürüãchi to i ngunexü̃gu 
i pema pexü̃́ natau̱xgu, rü nümagü rü tá 
nüxĩ nüxü̃́ nangẽxma na pexü̃ 
nangü̃xẽẽgüxü̃ca̱x. Rü ngẽmaãcü tá 
guxãtama tawüxigu. 15 Rü Tupanaãrü 
ore i ümatüxü̃wa rü nhanagürü: 
“Guxema muxü̃ma tüxü̃́ jexmaxẽ rü 
taxuü̃ma tüxü̃́ ínajaxü. Rü 
guxema noxretama tüxü̃́ 
jexmaxẽ rü tama tüxü̃́ 
inajataxu”, 
nhanagürü. 
 
Titu rü namücügüchiga 
16 Notürü Tupanana moxẽ chaxã, erü 
nüma rü Tituxü̃ nagu narüxĩnüxẽẽ na 
aixcuma pexü̃ nangü̃xẽẽxü̃ca̱x, ngẽma 
chama pegu charüxĩnüxü̃rüü̃. 17 Rü 
nüma ga Titu rü: “Ngü̃” nhanagürü na 
wena petanüwa chanamuxü̃. Jerü nüma 
rü woetama poraãcü pegu narüxĩnü. Rü 
ngẽmaca̱x i nhu̱xma rü wena petanüwa 
naxũ, erü nüxü̃́ nangúchaü̃. 18 Rü 
Titumaã ngẽ́ma tanamu i wüxi i taeneẽ i 
guxü̃ma i jaxõgüxü̃ nüxü̃ ngechaü̃güxü̃ 
erü nüma rü aixcuma meã nüxü̃ nixu i 
Tupanaãrü ore i tüxü̃ maxẽxẽẽxü̃. 19 Rü 
tama ngẽmaca̱xicatama nixĩ. Erü 
guxü̃ma i ngẽma jaxõgüxü̃ rü ngẽma 
taeneẽxü̃ naxunetagü na toxü̃ 
íjaxümücüxü̃ca̱x rü toxü̃ nangü̃xẽẽxü̃ca̱x 
i ngẽxguma Jerucharéü̃wa ngĩxü̃ 
tangexgu i ngẽma dĩẽru, na ngẽmaãcü 
nüxü̃ ticua̱xüü̃güxü̃ca̱x ja tórü Cori, rü 
na guxãma nüxü̃ dauxü̃ca̱x na nhuxãcü 
taãẽãcüma jigü rüngü̃xẽẽgüxü̃. 20 Rü 
ítajaga i ngẽma taeneẽ, erü tama 
tanaxwa̱xe i texé toxü̃ tixu i jixcama 
ngĩxca̱x i ngẽma tacü i dĩẽru i 
2 CORĨ́TIUCÜ̱̃Ã̱X 8 
O Novo Testamento na língua ticuna do Brasil, 2da ed. ©2009, Liga Bíblica
459 
taeneẽgüca̱x ngĩxü̃ inutaque̱xegücü. 
21 Erü tama Tupanape̱xewaxicatama 
tanaxwa̱xe na meã tanaxüxü̃, notürü 
guxü̃ i duü̃xü̃güpe̱xewa rü ta tanaxwa̱xe 
na meã tanaxüxü̃. 22 Rü Titumaã rü 
ngẽma to i taeneẽmaã petanüwa 
tanamu i wüxi i to i taeneẽ i toxü̃ nüxü̃ 
dauxẽẽxü̃ na aixcuma nüxü̃́ nangúchaü̃ 
na naxüãxü̃ i Tupanaãrü puracü. Rü 
nhu̱xma rü jexeraãcü petanüwa 
naxũxchaü̃ i nümax, erü nüxü̃ nacua̱x 
na nhuxãcü pema rü taãẽãcüma togüxü̃ 
na perüngü̃xẽẽgüchaü̃xü̃. 23 Rü 
ngẽxguma texé pexna caxgu na texe 
jiĩxü̃ ja Titu, ¡rü tümamaã nüxü̃ peixu 
na nüma rü chamücü ja wüxiwa chamaã 
pexca̱x puracücü na jiĩxü̃! Rü ngẽma 
taxre i togü i namücügü, rü ngẽma nixĩ i 
jatügü i guxü̃ma i jaxõgüxü̃ nüxü̃ 
unetagüxü̃ na Cristuarü puracü 
naxügüxü̃ca̱x. Rü nümagü rü aixcuma 
norü maxü̃maã Cristuxü̃ nicua̱xüü̃gü. 
24 Rü ngẽmaca̱x chanaxwa̱xe i ngẽma 
taeneẽgüxü̃ nüxü̃ pedauxẽẽ na aixcuma 
nüxü̃ pengechaü̃güxü̃, na guxü̃ma i 
jaxõgüxü̃ nüxü̃ cua̱xgüxü̃ca̱x i 
ngẽmachiga. Rü ngẽmaãcü guxü̃ma i 
ngẽma jaxõgüxü̃ tá nüxü̃ nacua̱xgü na 
aixcuma jiĩxü̃ i ngẽma mexü̃ i ore i 
pechiga namaã nüxü̃ tixuxü̃. 
 
Jema dĩẽru ga jema togü ga 
jaxõgüxü̃ca̱x ngĩxü̃ 
inutaque̱xecüchiga 
 
9
  
1 Rü taxuü̃ca̱xma tü̱xcüü̃ pexca̱x 
chanaxümatü ngĩchiga i ngẽma 
dĩẽru i ngĩxü̃ penutaque̱xegücü naxca̱x i 
ngẽma taeneẽgü i jaxõgüxü̃ i 
Judéaanewa ngẽxmagüxü̃. 2 Erü marü 
nüxü̃ chacua̱x rü perü ngúchaü̃maã 
ipenaxã i ngẽma dĩẽru. Rü guxü̃guma 
taãẽãcüma ngẽma jaxõgüxü̃ i 
Machedóniããnewa ngẽxmagüxü̃maã 
nüxü̃ chixu na nhuxãcü i pema i 
Acajaanewa ngẽxmagüxe rü naĩ ja 
taunecügutama marü ípememarexü̃ na 
ngĩxü̃ ipexãgüxü̃ i ngẽma dĩẽru. Rü 
jema rümumaẽxü̃ ga jaxõgüxü̃ ga 
Machedóniããnecü̱̃ã̱x, rü jexguma nüxü̃ 
naxĩnüẽgu na nhuxãcü taãẽãcüma 
togüca̱x ngĩxü̃ na ipexãgüxü̃ i perü 
dĩẽru, rü nümagü rü ta inanaxügü na 
ngĩxü̃ inaxãgüxü̃. 3 Notürü i nhu̱xma rü 
ngẽ́ma petanüwa chanamugü i ngẽma 
taeneẽgü na nüxü̃ nadaugüxü̃ca̱x, na 
aixcuma jiĩxü̃ i ngẽma nüxü̃ chixuxü̃ i 
pechiga. Rü chanaxwa̱xe na aixcuma 
ípememarexü̃ na ngĩxü̃ ipexãxü̃ i ngẽma 
dĩẽru, ngẽma taeneẽgümaã nüxü̃ 
chixuxü̃rüü̃. 4 Erü ngẽxguma chi nhuxre 
i taeneẽgü i Machedóniããnecü̱̃ã̱x rü 
ngürüãchi chamaã petanüwa naxĩxgu, 
rü tama chanaxwa̱xe na pexü̃ na 
ijaṉg̱auxü̃ na tama aixcuma 
ípememarexü̃ na ngĩxü̃ ipexãxü̃ i ngẽma 
dĩẽru. Rü toxü̃́ rü chi wüxi i ãnexü̃chi 
nixĩ, erü marüchire̱x namaã nüxü̃ tixu 
na nhuxãcü aixcuma ípememarexü̃ na 
ngĩxü̃ ipexãxü̃ i ngẽma dĩẽru. Rü 
maneca pexü̃́ rü chi ta wüxi i ãnexü̃chi 
nixĩ. 5 Rü ngẽmaca̱x nixĩ i chauxca̱x 
namexü̃ na naxca̱x íchac̱axü̃ i ngẽma 
taeneẽgü na nüxĩra petanüwa naxĩxü̃ca̱x 
rü nümatama pexü̃ janangü̃xẽẽgüxü̃ca̱x 
na ngĩxü̃ penutaque̱xegüxü̃ca̱x i ngẽma 
dĩẽru ga ü̃pamama ngĩxü̃ peixucü. Rü 
ngẽmaãcü aixcuma tá íimemare i ngẽma 
dĩẽru i ngẽxguma ngẽ́ma changuxgu. Rü 
togü tá nüxü̃ nadaugü na aixcuma perü 
ngúchaü̃maã jiĩxü̃ na ngĩxü̃ ipexãgüxü̃ 
2 CORĨ́TIUCÜ̱̃Ã̱X 8 
,  
9 
O Novo Testamento na língua ticuna do Brasil, 2da ed. ©2009, Liga Bíblica
460 
rü tama aüãcüma na jiĩxü̃. 6 Notürü 
chanaxwa̱xe i nüxna pecua̱xãchie rü 
jíxema noxretama i nanetüchire itoxe, 
rü noxretama i norü o tajaxu. Notürü 
jíxema muxü̃ i nanetüchire itoxe, rü 
muxü̃ma i norü o tajaxu. 7 Rü wüxichigü 
tanaxwa̱xe na ngĩxü̃ itaxãxü̃ i ngẽma 
ngĩgu tarüxĩnücü na nhuxre ngĩxü̃ 
itaxãxchaü̃xü̃. Rü tama name i aüãcüma 
ngĩxü̃ itaxã rü e̱xna texé tüxü̃ muãcüma 
ngĩxü̃ itaxã. Erü Tupana rü nüxü̃ 
nangechaü̃ i ngẽma duü̃xü̃ i taãẽãcüma 
ngĩxü̃ ixãxü̃. 8 Rü Tupaname̱xẽwa 
nangẽxma na poraãcü pexna 
naxããxü̃ca̱x i guxü̃ma i mexü̃ i pexü̃́ 
taxuxü̃, na guxü̃guma pexü̃́ 
nangẽxmaxü̃ca̱x i ngẽma penaxwa̱xexü̃ 
rü naẽ́tü na pexü̃́ íjaxüxü̃ca̱x na togüxü̃ 
namaã perüngü̃xẽẽgüxü̃ca̱x. 9 Tupanaãrü 
ore i ümatüxü̃wa rü nhanagürü: 
“Jima jatü ja mecü rü norü 
ngúchaü̃maã meã inanaxã 
nüxna i ngẽma duü̃xü̃gü i 
taxuü̃ma nüxü̃́ ngẽxmaxü̃. Rü 
Tupana rü tá guxü̃gu nüxna 
nacua̱xãchi na nhuxãcü 
namecümaxü̃ i nümax”, 
nhanagürü. 10 Tupana nixĩ ja tüxna 
naxãcü ja nanetüchire na inatoxü̃ca̱x, rü 
tüxna naxãcü i õna na nangṍxü̃ca̱x. Rü 
nüma tá nixĩ i pexna naxããxü̃ ja 
guxü̃nema ja nanetüchire ja 
penaxwa̱xene na ipenatoxü̃ca̱x. Rü 
nüma tá nanaxüxẽẽ rü nanajaxẽẽ ja 
jima nanetüchire. Rü tá nanamuxẽẽ i 
norü o, na muxũchixü̃ nawa 
pejaxuxü̃ca̱x na ngẽmamaã togüxü̃ 
perüngü̃xẽẽgüxü̃ca̱x. 11 Rü ngẽmaãcü i 
pema rü tá pexü̃́ nangẽxma i guxü̃ma i 
mexü̃ na tauxchaãcüma nüxü̃ 
perüngü̃xẽẽgüxü̃ca̱x i togü. Rü 
ngẽxguma ngẽma togü i 
taeneẽgüxü̃tawa ngĩxü̃ tangegügu i 
ngẽma dĩẽru i naxca̱x ngĩxü̃ ipexãcü, rü 
nümagü rü tá poraãcü Tupanana moxẽ 
naxãgü. 12 Erü ngẽxguma nüxna ngĩxü̃ 
taxãxgu i ngẽma dĩẽru i nüxü̃ ngĩmaã 
perüngü̃xẽẽgücü i ngẽma taeneẽgü, rü 
tama ṯacü i nüxü̃́ taxuxü̃ca̱xicatama ta 
nixĩ, notürü naẽ́tü i nümagü i taeneẽgü 
rü perü ãmaregagu tá poraãcü 
Tupanana moxẽ naxãgü. 13 Rü nümagü i 
ngẽma taeneẽgü rü tá Tupanaxü̃ 
nicua̱xüü̃gü, erü ngẽma perü ãmaremaã 
tá nüxü̃ nüxü̃ pedauxẽẽ na aixcuma 
naga pexĩnüẽxü̃ i Cristuarü ore i mexü̃. 
Rü nümagü rü tá Tupanana moxẽ 
naxãgü naxca̱x i ngẽma perü ãmare i 
perü ngúchaü̃maã nüxna rü guxü̃ma i 
jaxõgüxü̃na pexãgüxü̃. 14 Rü 
ngẽxgumarüü̃ i ngẽma taeneẽgü rü tá 
poraãcü pexca̱x najumuxẽgü, erü pexü̃ 
nangechaü̃gü. Rü tá Tupanana moxẽ 
naxãgü naxca̱x na nhuxãcü nüma ja 
Tupana poraãcü pexü̃ nangüxẽẽxü̃ na 
jemaãcü pexü̃́ natauxchaxü̃ca̱x na nüxü̃ 
perüngü̃xẽẽgüxü̃. 15 Rü ngẽmaca̱x i 
nhu̱xma rü Tupanana moxẽ taxã, jerü 
tüxna nanamu ga Nane na tórü ãmare 
jiĩxü̃ca̱x. Rü nataxuma i ore i nagu 
mexü̃ na nüxü̃ ixuxü̃ca̱x na nhuxãcü 
namaã itaãẽgüxü̃chixü̃ i ngẽma ãmare. 
 
Pauruarü ore rü aixcuma nixĩ jerü 
Tupana nixĩ ga nüxna ãgacü 
 
10
  
1 Rü nhu̱xma rü jema Cristu 
jaxna tamaã naxĩnüxü̃rüü̃ rü 
tamaã namecümaxü̃rüü̃, rü chama rü ta 
pemaã jaxna chaxĩnüãcüma rü pemaã 
chamecümaãcüma pexü̃ chaca̱a̱xü̃ na 
2 CORĨ́TIUCÜ̱̃Ã̱X 9 
,  
10 
O Novo Testamento na língua ticuna do Brasil, 2da ed. ©2009, Liga Bíblica
461 
chauga pexĩnüẽxü̃ca̱x. Erü nümaxü̃ i 
duü̃xü̃gü rü nüxü̃ nixugü na pexü̃ 
chamuü̃xü̃ ega pexü̃tawa changẽxmagu 
notürü ngẽxguma pexna chajaxü̃gu rü 
tama pexü̃ chamuü̃. 2 Notürü ngẽxguma 
ngẽ́ma petanüwa chaxũxgu, rü chierü 
natau̱xguma na ṯacüca̱x namaã 
chaporagaxü̃ rü na chanaxucu̱xẽxü̃ i 
ngẽma duü̃xü̃gü i petanüwa toxü̃ ixuxü̃ 
na nhama tama jaxõgüxü̃rüü̃ na 
tamaxẽxü̃. Erü chama rü íchamemare na 
namaãxü̃chi na chidexaxü̃. 3 Rü aixcuma 
nixĩ i nhama i naãnecü̱̃ã̱x tixĩgüxü̃. 
Notürü ngẽxguma Tupanaãrü orearü 
uwanümaã togü tadaixgu, rü tama 
nhama i naãnecü̱̃ã̱x nügü 
ḏaixü̃rüü̃ãcüma tanaxü. 4-5 Erü ngẽma 
toxne i namaã ítanapoxü̃xü̃ i Tupanaãrü 
ore rü tama nhama i naãnecü̱̃ã̱x namaã 
ãxnexü̃ nixĩ. Erü toma rü toxü̃́ 
nangẽxma i Tupanaãrü pora na 
ngẽmamaã itajanaxoxẽẽxü̃ca̱x i 
Chatanáãrü pora. Rü ngẽmaãcü 
itajanaxoxẽẽ i guxü̃ma i chixexü̃ i ore i 
Tupanaxü̃ namaã jaxugügüxü̃ i 
duü̃xü̃gü. Rü ngẽmaãcü itajanaxoxẽẽ i 
guxü̃ma i Tupanaãrü uwanügüarü ore i 
nügü namaã jacua̱xüü̃güãcüma 
duü̃xü̃gümaã nüxü̃ jaxugügüxü̃ na tama 
Tupanaãxü̃́ jaxõgüãxü̃ca̱x. Rü guxü̃ma i 
ṯacü i nagu naxĩnüẽxü̃ i ngẽma duü̃xü̃gü 
i chixexü̃, rü Cristuna tanaxuaxü̃ na 
nüma namaã inacuáxü̃ca̱x. 6 Rü 
wüxicana marü meã Cristuga 
pexĩnüẽgu, rü toma rü ítamemare na 
tüxü̃ tapocuexü̃ ja guxãma ja texé ja 
tama naga ĩnüẽxẽ i Cristuarü ore. 
7 Pema rü norü düxétüxü̃newaxicatama 
nixĩ i penangugüxü̃ i wüxi i duü̃xü̃. 
Notürü ngẽxguma texé tügü cua̱xgu na 
Cristuarü duü̃xü̃ tiĩxü̃, rü name nixĩ i 
nüxü̃ tacua̱x na toma rü ta tümarüü̃ 
Cristuarü duü̃xü̃gü tixĩgüxü̃. 8 Rü woo 
íraruwa chanangupetüxẽẽ na chaugü 
chicua̱xüü̃xü̃ namaã i ngẽma na Tupana 
toxü̃ muxü̃, notürü taxuü̃ca̱xma naxca̱x 
chaxãne. Erü aixcuma Cori nixĩ ja toxü̃ 
mucü na pexü̃ tarüngü̃xẽẽgüxü̃ca̱x na 
jexeraãcü meã pejaxõgüxü̃ca̱x. Rü tama 
ṯacü rü chixexü̃gu pexü̃ na tajixẽẽxü̃ca̱x 
nixĩ i toxü̃ namuxü̃. 9 Rü tama 
chanaxwa̱xe i nagu perüxĩnüẽ na pexü̃ 
íchaḇaixgüchaü̃xü̃ namaã i ngẽma 
poperagü i pexca̱x chaxümatüxü̃. 10 Erü 
nümaxü̃ i duü̃xü̃gü rü nüxü̃ nixugü na 
chorü poperawa pemaã chaporagaxü̃ 
notürü chamatama rü tama aixcuma na 
chaporaxü̃ rü tama aixcuma nüxü̃ na 
chacuáxü̃ na meã chidexaxü̃, 
nhanagürügü choxü̃. 11 Notürü jíxema 
ngẽma nhagüxe rü tanaxwa̱xe i nüxü̃ 
tacua̱x rü ngẽma pexna tajaxü̃guãcüma 
torü poperawa pemaã nüxü̃ tixuxü̃rüü̃ 
tátama pemaã tixĩgü i ngẽxguma 
petanüwa tangẽxmagügu. 12 Toma rü 
tama tanaxwa̱xe i namaã togü 
tawüxiguxẽẽ rü e̱xna nagu togü tangugü 
i ngẽma duü̃xü̃gü i nügütama 
icua̱xüü̃güxü̃. Nümagü rü nügütama 
nawomüxẽẽgü, erü nügümaã nügü 
nawüxiguxẽẽ rü nügügutama nügü 
nangugü. 13 Notürü toma rü tama togü 
namaã ticua̱xüü̃gü i ngẽma jaxõgüxü̃ i 
tama Tupana toxme̱xwa 
ngẽxmagüxẽẽxü̃. Jerü Tupana nixĩ ga 
tomaã nüxü̃ ixucü na ngextá 
nanaxwa̱xexü̃ na tapuracüexü̃. Rü nüma 
nixĩ ga noxri Corĩ́tiuwa ga petanüwa 
toxü̃ nangugüxẽẽxü̃ na pemaã nüxü̃ 
tixuxü̃ca̱x ga norü ore. 14 Rü jemaãcü 
2 CORĨ́TIUCÜ̱̃Ã̱X 10 
O Novo Testamento na língua ticuna do Brasil, 2da ed. ©2009, Liga Bíblica
462 
toxira nixĩ ga noxri petanüwa 
tangugüxü̃ na pemaã nüxü̃ tixuxü̃ca̱x ga 
jema Cristuarü ore. Rü ngẽmaca̱x i 
nhu̱xma na petanüwa taxĩxü̃, rü tama 
tanangupetüxẽẽ ga jema Tupana tomaã 
nüxü̃ ixuxü̃, jerü nüma nixĩ ga toxü̃ 
namuxü̃ na pexü̃ tarüngü̃xẽẽgüxü̃ca̱x. 
15 Rü tama togüarü puracümaã togü 
ticua̱xüü̃güchaü̃, erü tama 
tachopetüchaü̃ i ngẽma Tupana tomaã 
ixunetaxü̃wa. Notürü petanüwa i 
Tupana toxü̃ ímuxü̃wa tanaxwa̱xe na 
jexeraãcü tapuracüexü̃ na jexeraãcü 
meã pejaxõgüetanüxü̃ca̱x. 16 Rü 
ngẽxguma marü petanüwa 
tangugüguwena rü tanaxwa̱xe i ngẽma 
duü̃xü̃gü i perü jéamaxü̃ra ngẽxmagüxü̃ 
i ngextá taguma texé nüxü̃ íixuxü̃wa 
taxĩ na ngẽmamaã rü ta nüxü̃ tixuxü̃ca̱x 
i ore i mexü̃. Erü tama tanaxwa̱xe i 
togüarü puracümaã togü ticua̱xüü̃gü. 
17 Erü Tupanaãrü ore i ümatüxü̃wa rü 
nhanagürü: 
“Rü ngẽxguma texé tügü 
icua̱xüü̃chaü̃gu, rü name nixĩ i 
tórü Corixü̃ ticua̱xüü̃, erü nüma 
nixĩ i tüxü̃ nangü̃xẽẽxü̃”, 
nhanagürü i ngẽma ore. 18 Erü ngẽma 
jatü i aixcuma Tupanape̱xewa mexü̃ rü 
tama nügütama nicua̱xüü̃. Notürü 
ngẽma jatü i tórü Cori nüxü̃ icua̱xüüxü̃ 
nixĩ i aixcuma Tupanape̱xewa mexü̃. 
 
Pauru rü nüxü̃ nixuchiga ga jema 
orearü uruü̃güneta ga tama 
 
Tupana imugüxü̃ 
 
11
  
1 Rü nhu̱xma i ngẽma tá pemaã 
nüxü̃ chixuxü̃, rü bexmana 
pexca̱x rü wüxi i ngẽãẽ nixĩ, notürü 
chanaxwa̱xe i choxü̃́ iperüxĩnüẽmare rü 
jaxna chamaã pexĩnüẽ. 2 Erü Tupana 
pexü̃ inuxũxü̃rüü̃ pexü̃ chinuxũ. Erü 
chaugagu nixĩ i Cristuaxü̃́ pejaxõgüxü̃, 
rü marü Cristuna pexü̃ chaxuaxü̃ na 
noxrüxicatama peixĩgüxü̃ca̱x. Rü 
ngẽmaca̱x chanaxwa̱xe i ngearü 
chixexü̃ãẽ Cristuxü̃ pexü̃ chawe̱x nhama 
wüxi i pacü i taguma jatüxü̃ cua̱xcürüü̃. 
3 Notürü chaxoegaãẽ rü jema ãxtape 
norü doramaã Ewaxü̃ na 
womüxẽẽxü̃rüü̃, ngürüãchi tá ta texé 
pexü̃ tawomüxẽẽ, na nüxü̃ 
perüxoexü̃ca̱x na Cristugu perüxĩnüẽxü̃ 
rü naxca̱xicatama na pemaxẽxü̃. 4 Erü 
pema rü tauxchaãcü nixĩ na pexü̃ 
nawomüxẽẽgüxü̃. Rü ngẽxguma 
ínangugügu i duü̃xü̃gü i pemaã nüxü̃ 
ixuxü̃ i to i Ngechuchuchiga ja tama 
jima toma nüxü̃ tixuchigacü, rü pema 
rü nüxü̃́ pejaxõgü i ngẽma duü̃xü̃gü. Rü 
pema rü taãẽãcüma penajaxu i to i naãẽ 
i tama Tupanaãẽ i Üünexü̃ ga marü 
pejaxuxü̃ ixĩxü̃. Rü pejaxõgü i to i ore i 
tama Tupanaãrü ore i mexü̃ ga noxri 
pejaxuxü̃ ixĩxü̃. 5 Dücax, rü woo nawe 
perüxĩxgu i ngẽma togü i orearü 
uruü̃güneta, notürü chauxca̱x rü 
taxuwama choxü̃ narüjexeragü. 6 Rü 
woo tama choxü̃́ nangẽxmagu i tauxcha 
na duü̃xü̃güpe̱xewa chidexaxü̃, notürü 
aixcuma meã nüxü̃ chacua̱x i ngẽma 
nachiga chidexaxü̃. Rü ngẽma rü 
guxü̃ma i torü puracüwa marü pexü̃ 
nüxü̃ tadauxẽẽ i guxü̃guma. 7 ¿Pexca̱x rü 
chixexü̃ pemaã chaxü ga jexguma 
chaugü ícharüxíragu na pexü̃ 
chataxẽẽxü̃ca̱x rü cha̱xme̱xmaã 
chapuracügu na ngetanüãcüma pemaã 
nüxü̃ chixuxü̃ ga Tupanaãrü ore i mexü̃ 
na jemaãcü penajaxuxü̃ca̱x ga maxü̃ i 
2 CORĨ́TIUCÜ̱̃Ã̱X 10 
,  
11 
O Novo Testamento na língua ticuna do Brasil, 2da ed. ©2009, Liga Bíblica
463 
taguma gúxü̃? 8 Rü aixcuma jema togü 
ga jaxõgüxü̃ choxna ngĩxü̃ ãgücü ga 
dĩẽru ngĩxü̃ chajaxu na jemamaã 
petanüwa chapuracüxü̃ca̱x rü pexü̃ 
charüngü̃xẽẽxü̃ca̱x. 9 Rü jexguma 
petanüwa chajexmagu rü aixcuma 
choxü̃́ itaxu ga dĩẽru, notürü taguma 
texéna ngĩxca̱x chaca. Rü taeneẽgü ga 
Machedóniããnewa ne ĩxü̃ rü choxna 
ngĩxü̃ naxãgü ga jema choxü̃́ tau̱xcü. Rü 
jemaãcü tama pexü̃tawa ngĩxca̱x íchaca 
ga jexguma. Rü nhu̱xma rü ta tagutáma 
ṯacüca̱x pexna chaca. 10 Rü jema na 
ngetanüãcüma pemaã nüxü̃ chixuxü̃ ga 
jema ore, rü wüxi i chorü taãẽxü̃chi 
nixĩ. Rü ngẽma taãẽ rü taxuacüma texé 
choxna tanajaxu. Rü ngẽxgumarüü̃ na 
aixcuma Cristuxü̃ chacuáxü̃, rü 
ngẽxgumarüü̃tama guxü̃ i Acajaanewa 
tá chataãẽxü̃chi naxca̱x na 
ngetanüãcüma pemaã nüxü̃ chixuxü̃ ga 
jema ore. 11 ¿Rü ṯacüca̱x jiĩxü̃ i 
ngẽmaãcü chidexaxü̃? ¿E̱xna pexca̱x rü 
tama pexü̃ changechaü̃xü̃ca̱x jiĩxü̃ i 
ngẽmaãcü chidexaxü̃? Dücax, pemaã 
nüxü̃ chixu rü Tupana nüxü̃ nacua̱x na 
nhuxãcü aixcuma pexü̃ changechaü̃xü̃. 
12 Notürü ngẽma na ngetanüãcüma 
pemaã nüxü̃ chixuxü̃ i ngẽma ore, rü 
ngẽmaãcü tá chanaxüecha na 
taxucürüwa chixri chauchiga 
jadexagüxü̃ca̱x i ngẽma togü i orearü 
uruü̃güneta i nügü ixuxü̃ na toxrüü̃ 
naxügüãxü̃ i Tupanaãrü puracü. 
13 Nümagü rü aixcuma orearü 
uruü̃güneta nixĩgü, rü duü̃xü̃güxü̃ 
nawomüxẽẽgü. Rü nümagü rü togu 
nügü nicu̱xgü, rü nügü nixugü na Cristu 
jamugüxü̃. 14 Rü ngẽma rü taxuü̃ca̱xma 
namaã peḇaixãchiãẽgü. Jerü woo ga 
Chataná rü ta jexgumarüü̃ Tupanaãrü 
orearü ngeruü̃ ga dauxü̃cü̱̃ã̱x ga 
ngóonexẽẽruü̃gu nügü nicu̱x. 15 Rü 
ngẽmaca̱x woetama ngẽmaãcü nixĩgü i 
ngẽma duü̃xü̃gü i Chatanáãxü̃́ 
puracüexü̃. Rü nümagü rü duü̃xü̃gü i 
mexü̃ ügüxü̃gu nügü nicu̱xgü. Notürü 
ngẽma ngẽmaãcü ixĩgüxü̃, rü Tupana tá 
nanapocue naxca̱x i ngẽma chixexü̃ i 
naxügüxü̃. 
 
Pauru rü jema puracü ga 
Ngechuchu nawa namuxü̃wa 
 
ngúxü̃ ninge 
16 Rü wena pemaã nüxü̃ chixu rü tama 
chanaxwa̱xe i nagu perüxĩnüẽ na wüxi i 
ãũãẽxü̃ chiĩxü̃. Notürü ngẽxguma chi 
ngẽmaãcü chamaã nagu perüxĩnüẽgu, 
rü tama chanaxwa̱xe i choxna 
penachu̱xu na nhama wüxi i ãũãẽxü̃rüü̃ 
chaugüétüwa chidexaxü̃, na ngẽmaãcü 
chama rü ta íraruwa chaugütama 
chicua̱xüüxü̃ca̱x. 17 Rü nhu̱xma na 
chaugüétüwa chidexaxü̃ rü ngẽma rü 
tama tórü Coriarü mu nixĩ. Notürü 
nhama wüxi i ãũãẽxü̃ nügü 
icua̱xüüxü̃rüü̃ nixĩ i chidexaxü̃. 18 Rü 
nhu̱xma na nangẽxmaxü̃ i muxũchixü̃ i 
duü̃xü̃gü i nhama i naãnewa nügü 
icua̱xüü̃güxü̃, rü chama rü tá ta íraruwa 
chaugü chicua̱xüü̃. 19 Pema rü nagu 
perüxĩnüẽ rü nüxü̃ cua̱xü̃chigüxü̃ 
peixĩgü. Notürü taãẽãcüma jaxna namaã 
pexĩnüẽ i ngẽma duü̃xü̃gü i tama 
naãẽxü̃ icuáxü̃. 20 Rü jaxna namaã 
pexĩnüẽ i ngẽma duü̃xü̃gü i nügüxü̃́ 
pexü̃ puracüexẽẽxü̃, rü ngẽma 
ngetanüãcüma pexü̃ puracüexẽẽmarexü̃, 
rü ngẽma pexü̃ womüxẽẽgüxü̃, rü 
ngẽma chixri pexü̃ jauxgüxü̃, rü ngẽma 
2 CORĨ́TIUCÜ̱̃Ã̱X 11 
O Novo Testamento na língua ticuna do Brasil, 2da ed. ©2009, Liga Bíblica
464 
pemaã guxchigagüxü̃. 21 Rü woo wüxi i 
ãnexü̃chi nixĩ na pemaã nüxü̃ chixuxü̃, 
notürü chauxca̱x rü tama aixcuma pexü̃ 
nüxü̃ tadauxẽẽ ga torü pora ga jexguma 
petanüwa tajexmagügu. Notürü nhu̱xma 
na tama namuü̃ẽxü̃ na nügü 
jacua̱xüü̃güxü̃ i ngẽma togü i duü̃xü̃gü, 
rü chama rü ta taxuü̃ca̱xma chamuü̃ na 
chaugüétüwa chidexaxü̃ woo pexca̱x rü 
taxuwama namexgu i ngẽma nüxü̃ 
chixuxü̃. 22 Nümagü rü nügü jaxugügu 
rü Judéugü nixĩgü. Notürü chama rü ta 
Judéu chixĩ. Rü nümagü nügü jaxugügu 
rü Iraéutanüxü̃gü nixĩgü. Notürü chama 
rü ta rü Iraéutanüxü̃ chixĩ. Rü nümagü 
rü nügü jaxugügu rü Abrã́ũtanüxü̃ 
nixĩgü. Notürü chama rü ta 
Abrã́ũtanüxü̃ chixĩ. 23 Nümagü rü nügü 
jaxugügu rü Cristuaxü̃́ napuracüe. 
Notürü chama rü norü jexera Cristuaxü̃́ 
chapuracü. Rü ngẽma nhachagürü pexü̃ 
woo pema nagu perüxĩnüẽgu na nhama 
wüxi i ãũãẽxü̃rüü̃ chidexaxü̃. Rü ngẽma 
duü̃xü̃güarü jexera poraãcü Tupanaãxü̃́ 
chapuracü. Rü norü jexera chapocu, rü 
norü jexera choxü̃ nac̱uaixgü ga 
duü̃xü̃gü. Rü muẽ̱xpü̱xcüna rü 
ãũcümaxü̃chixü̃wa chajexma rü 
wixguxü̃chi taa̱x choxü̃ nima̱xgü. 24 Rü 5 
e̱xpü̱xcüna nixĩ ga 39 ga c̱uaximaã 
choxü̃ napocugüxü̃ ga chautanüxü̃gü ga 
Judéugü. 25 Rü tamaẽ̱xpü̱xcüna nixĩ ga 
naĩmaã choxü̃ nac̱uaixgüxü̃, rü 
wüxicana ga nutamaã choxü̃ 
ínamuxũchigüxü̃. Rü tamaẽ̱xpü̱xcüna 
nixĩ ga guma wapuru ga nagu 
chixũxü̃ne rü chamaã inanguxü̃. Rü 
wüxicana ga jexguma chamaã 
inanguxgu ga wapuru rü wüxi ga 
chütaxü̃ rü wüxi ga ngunexü̃ chinge na 
taxü̃ ga taxtüarü ngãxü̃tügu 
mürapewaétügu chatunagüãcüma 
chiwẽxẽxü̃. 26 Rü poraãcü nu ne 
chanaxũ, rü poraãcü ãũcümaxü̃wa 
chajexma jerü natügü ga ãũcümaxü̃gu 
chixũgü, rü ngĩ́ta̱a̱xgüxü̃ rü chixexü̃ 
chamaã naxügüchaü̃. Rü woo 
chautanüxü̃gü ga Judéugütanüwa, rü 
woo jema duü̃xü̃gü ga tama Judéugü 
ixĩgüxü̃tanüwa, rü woo ĩãnegüwa, rü 
woo namagüwa, rü woo taxtü i taxü̃wa 
rü ãũcümaxü̃wa chajexma. Rü jema 
duü̃xü̃gü ga chamücügüneta 
ixĩgüxü̃tanüwa rü ta ãũcümaxü̃wa 
chajexma. 27 Rü poraãcü chataarü 
puracüã̱x, rü muxũchixü̃ ga guxchaxü̃gü 
choxü̃ nangupetü. Rü muẽ̱xpü̱xcüna rü 
tama chape, rü chataija, rü chiṯawa. Rü 
muẽ̱xpü̱xcüna rü tama chachibü, rü 
choxü̃ nanadeju, rü choxü̃́ nataxu ga 
chauxchiru. 28 Rü naẽ́tüwa i guxü̃ma i 
ngẽma, rü guxü̃ i ngunexü̃gu rü 
chaxoegaãẽ naxca̱x i guxü̃ma i ngẽma 
jaxõgüxü̃ i guxü̃ i ĩãnewa ngẽxmagüxü̃. 
29 Rü ngẽxguma chi texé tama poragu, 
rü choxü̃́ rü ta nangu̱x. Rü ngẽxguma 
chi wüxie texéxü̃ pecadugu nguxẽẽgu, 
rü chauãẽwa nangu̱x i ngẽma. 30 Notürü 
ngẽxguma chi chaugü chicua̱xüü̃chaü̃gu, 
rü tá chaugü chicua̱xüü̃ naxca̱x na 
duü̃xü̃gü choxü̃ dauxü̃ na taxuwama 
chamexü̃. 31 Rü Tupana ja tórü Cori ja 
Ngechuchu ja Cristunatü ja mecü na 
guxü̃guma nüxü̃ icua̱xüü̃güxü̃, rü nüxü̃ 
nacua̱x na aixcuma jiĩxü̃ i ngẽma nüxü̃ 
chixuxü̃. 32 Rü jexguma Damacuwa 
chajexmagu, rü guma ĩãneãrü ãẽ̱xgacü 
ga Aretaarü ngü̃xẽẽruü̃, rü norü 
churaragüxü̃ namu na nüxna 
nadaugüxü̃ca̱x ga guma ĩãneãrü 
2 CORĨ́TIUCÜ̱̃Ã̱X 11 
O Novo Testamento na língua ticuna do Brasil, 2da ed. ©2009, Liga Bíblica
465 
poxeguxü̃ãrü ĩã̱xgü na choxü̃ 
jajauxgüxü̃ca̱x ga jexguma chi jéma 
íchaxũũxgu. 33 Notürü jema ĩãneãrü 
poxeguxü̃ãrü ĩã̱xãcüwa rü wüxi ga 
pexchigu choxü̃ ínarüc̱ẖüxüetaü̃gü ga 
chamücügü. Rü jemaãcü chinha 
naxchaxwa ga jema ãẽ̱xgacü. 
 
Tórü Cori rü Pauruxü̃ nango̱xetüxẽẽ 
rü nüxü̃ nüxü̃ nacua̱xẽẽ ga 
 
ṯacü ga ẽxü̃guxü̃ 
 
12
  
1 Taxuwama name na texé tügü 
icua̱xüüxü̃. Notürü tá pemaã 
nüxü̃ chixuama na nhuxãcü tórü Cori 
choxü̃ nango̱xetüxẽẽxü̃ rü nhuxãcü 
choxü̃ nüxü̃ na nacua̱xẽẽxü̃ ga ṯacü ga 
ẽxü̃guxü̃. 2 Rü 14 ga taunecü marü 
nangupetü ga na Tupana dauxü̃guxü̃ ga 
naãnewa ga nüma ínajexmaxü̃wa choxü̃ 
nagaxü̃. Notürü tama nüxü̃ chacua̱x rü 
chauãẽwaxicatama nixĩ ga jéma choxü̃ 
nagaxü̃, rü e̱xna guxü̃ ga chaxunemaã 
jiĩxü̃ ga jéma choxü̃ nagaxü̃. Rü 
Tupanaxĩcatama nüxü̃ nacua̱x i ngẽma. 
3-4 Rü aixcuma meãma nüxü̃ chacua̱x na 
dauxü̃guxü̃ ga naãnewa choxü̃ nagaxü̃ 
ga Tupana, notürü tama nüxü̃ chacua̱x 
rü guxü̃ ga chaxunemaã jéma choxü̃ 
naga rü e̱xna tama. Rü Tupanaxĩcatama 
nixĩ ja nüxü̃ cuácü i ngẽma. Rü jéma 
nüxü̃ chaxĩnü ga ore ga ẽxü̃guxü̃ i 
guxü̃ma i duü̃xü̃güna chu̱xuxü̃ na nüxü̃ 
jaxugüxü̃. 5 Rü chama rü chi name na 
chaugü naxca̱x chicua̱xüüxü̃ i ngẽma, 
notürü tãũxü̃táma ngẽmaãcü chanaxü. 
Erü ngẽma ngúxü̃ na 
chingexü̃maãxĩcatama tá nixĩ i chaugü 
chicua̱xüüxü̃. 6 Notürü ngẽxguma chi 
chaugü chicua̱xüü̃chaü̃gu, rü tau chima 
wüxi i ngẽãẽmare nixĩ i ngẽma, erü 
aixcuma nixĩ i ngẽma ore i nüxü̃ 
chixuxü̃ i chauchiga. Notürü tama 
chaugü chicua̱xüü̃ na taxúema nagu 
rüxĩnüxü̃ca̱x na ngẽma chawa nüxü̃ 
naxĩnüẽxü̃ rü nüxü̃ nadaugüxü̃ãrü 
jexera chiĩxü̃. 7 Notürü tórü Cori rü 
tama nanaxwa̱xe i poraãcüxü̃chima 
chaugü namaã chicua̱xüüxü̃ ga jema 
ẽxü̃guxü̃ ga mexẽchixü̃ ga choxü̃ nüxü̃ 
nacua̱xẽẽxü̃. Rü jemaca̱x chaxunewa 
nananguxẽẽ ga wüxi ga choxü̃́ ngúxü̃ 
nhama wüxi ja tuxu chaxunewa 
ingaxixü̃rüü̃. Rü jema rü nhama wüxi ga 
Chatanáãrü orearü ngeruü̃rüü̃ 
chauxü̃tawa nangu na choxü̃ 
nachixewexü̃ca̱x na tama chaugü 
chicua̱xüüxü̃ca̱x. 8 Rü tamaẽ̱xpü̱xcüna 
tórü Corina chaca na choxü̃́ 
ijanaxoxẽẽãxü̃ca̱x ga jema choxü̃́ ngúxü̃. 
9 Notürü nüma ja tórü Cori rü 
nhanagürü choxü̃: 
“Rü cuma nüxü̃ cucua̱x na guxü̃guma 
cuxü̃ changechaü̃, rü ngẽxĩcatama nixĩ i 
cunaxwa̱xexü̃. Rü ngẽma duü̃xü̃gü i tama 
poraexü̃wa nixĩ i aixcuma chanango̱xẽẽxü̃ 
i nhuxãcü na chaporaxü̃”, nhanagürü 
choxü̃. Rü ngẽmaca̱x chataãẽ ega tama 
chaporagu. Erü ngẽxguma tama 
chaporagu rü ngẽxguma nixĩ i chawa 
inawéãxü̃ i norü pora ja Cristu. 10 Rü 
ngẽma na Cristuxü̃ na changechaü̃xü̃gagu 
nixĩ i jaxna namaã chaxĩnüxü̃ ega woo 
chaturagu rü woo ṯacü chamaã jaxugüegu 
i duü̃xü̃gü. Rü woo choxü̃́ natau̱xgu i 
chorü ngẽmaxü̃gü, rü woo duü̃xü̃gü rü 
chawe jangẽxü̃tanügu, rü woo guxchaxü̃gü 
choxü̃́ ngẽxmagu rü Cristuca̱x rü jaxna 
namaã chaxĩnü i guxü̃ma i ngẽma. Erü 
ngẽxguma chaturagu, rü ngẽxguma nixĩ i 
jexeraãcü Cristu choxü̃ poraxẽẽxü̃. 
2 CORĨ́TIUCÜ̱̃Ã̱X 11 
,  
12 
O Novo Testamento na língua ticuna do Brasil, 2da ed. ©2009, Liga Bíblica
466 
 
Pauru rü naxca̱x naxoegaãẽ ga jema 
jaxõgüxü̃ ga Corĩ́tiuwa jexmagüxü̃ 
11 Maneca nhama wüxi i ãũãẽxü̃rüü̃ 
chidexa, erü ngẽmaãcü chaugü 
chicua̱xüü̃. Notürü pegagutama nixĩ i 
düxwa ngẽmaãcü chaugüétüwa 
chidexaxü̃, jerü pema chi nixĩ ga choxü̃ 
peicua̱xüü̃güxü̃, rü tama i chamax. Rü 
woo taxuwama chame i chamax, notürü 
taxuwama choxü̃ narüjexeragü i ngẽma 
orearü uruü̃güneta i nawe perüxĩxü̃. 
12 Rü jexguma petanüwa chajexmagu, rü 
jaxna pemaã chaxĩnüãcüma pexü̃ nüxü̃ 
chadauxẽẽ na aixcuma Cristu choxü̃ 
muxü̃ na nüxü̃ chixuxü̃ca̱x ga norü ore. 
Rü cua̱xruü̃gümaã pexü̃ nüxü̃ chacua̱xẽẽ 
ga jema. Rü pexü̃ nüxü̃ chadauxẽẽ ga 
taxü̃ ga mexü̃gü ga Tupanaãrü poramaã 
üxü̃. 13 Rü jexguma petanüwa 
chajexmagu rü pemaã chamecüma jema 
guxü̃ma ga togü ga jaxõgüxü̃maã na 
chamecümaxü̃rüü̃tama. Notürü 
wüxiwaxicatama nixĩ ga íchatüxü̃ jerü 
ga petanüwa rü tama ngĩxü̃ chajaxu ga 
dĩẽru jema togü ga jaxõgüxü̃tanüwa 
ngĩxü̃ chajaxuxü̃rüü̃. Rü chanaxwa̱xe i 
choxü̃́ nüxü̃ pengechaü̃ i ngẽma. 14 Rü 
nhu̱xma rü marü íchamemare na norü 
tamaẽ̱xpü̱xcüna pexü̃ íchajadauxü̃. Rü 
tãũxü̃táma ṯacüca̱x pexna chajaca. Erü 
tama perü ngẽmaxü̃güca̱x petanüwa 
chaxũ, notürü pexca̱xü̃chi nixĩ i ngẽ́ma 
chaxũxü̃. Pema rü chauxacügü peixĩgü i 
Tupanaãrü orewa. Rü ngẽma papa rü 
mamaãrü puracü nixĩ na naxãcügüna 
naxããxü̃ i ngẽma nüxü̃́ taxuxü̃. Rü tama 
naxãcügüarü puracü nixĩ na nanatüna 
rü naẽna naxãgüãxü̃. 15 Rü chama rü 
íchamemare na chorü ngúchaü̃maã 
pexca̱x ichanaxãxü̃ i guxü̃ma i ṯacü i 
choxü̃́ ngẽxmaxü̃ rü woo chaugütama rü 
ta na ichaxãxü̃ na aixcuma meã 
pejaxõgüxü̃ca̱x. Notürü chauxca̱x rü 
ngẽxguma jexeraãcü pexü̃ 
changechaü̃gu, rü pema rü jexeraãcü 
nüxü̃ perüxoetanü na choxü̃ 
pengechaü̃xü̃. 16 Rü nümaxü̃ i duü̃xü̃gü i 
petanüwa, rü woo nüxü̃ nacua̱xgü na 
taguma ṯacüca̱x pexü̃tawa íchac̱axü̃, 
notürü nümagü rü nüxü̃ nixugüama na 
pexü̃ chawomüxẽẽãcüma perü dĩẽru 
ngĩxü̃ chajaxuxü̃. 17 ¿E̱xna pema nagu 
perüxĩnüẽgu rü jema duü̃xü̃gü ga 
petanüwa chamugüxü̃wa pexü̃ 
chawomüxẽẽ? 18 Rü Titumaã nüxü̃ chixu 
na petanüwa íjadauxü̃ca̱x. Rü namaã 
jéma chanamu ga jema to ga taeneẽ. 
¿E̱xna pema nagu perüxĩnüẽgu ga Titu 
rü pexü̃ jéma najawomüxẽẽ? ¿Tama 
e̱xna aixcuma jiĩxü̃ na chauxrüü̃ meã na 
namaxü̃xü̃ rü chauxrüü̃ mexü̃gu 
naxĩnüxü̃ ga Titux? 19 Bexmana pema tá 
nagu perüxĩnüẽ rü ngẽmaãcü tidexagü, 
erü togüétüwatama tachogüchaü̃. 
Notürü, Pa Chaueneẽgü ja Pexü̃ 
Tangechaü̃güex, rü Tupanape̱xewa rü 
Cristuégagu nixĩ i tidexagüxü̃ na 
jexeraãcü meã Tupanaãxü̃́ 
pejaxõgüxü̃ca̱x rü jexeraãcü meã na 
pemaxẽxü̃ca̱x. 20 Erü chaxoegaãẽ rü 
ngẽxguma wena pexü̃ íchajada̱xgu, rü 
ngürüãchi tama chama 
chanaxwa̱xexü̃ãcüma ípemaxẽ, rü 
ngẽmaca̱x i pema rü tãũxü̃táma chamaã 
petaãẽgü. Rü chaxoegaãẽ erü ngürüãchi 
tá pexü̃ ichajangau na pegüchi 
ípexaiexü̃, rü pegüarü ngẽmaxü̃ca̱x 
peixauxãchigüxü̃, rü pegümaã penuẽxü̃, 
rü pegüguxicatama íperüxĩnüẽxü̃, rü 
2 CORĨ́TIUCÜ̱̃Ã̱X 12 
O Novo Testamento na língua ticuna do Brasil, 2da ed. ©2009, Liga Bíblica
467 
pexoregüta̱a̱xgüxü̃, rü ṯoguã̱xü̃ peixuxü̃, 
rü pegü peicua̱xüü̃güxü̃, rü chixexü̃ 
ípexüexü̃ rü ngẽmaãcü chixri 
ípemaxẽxü̃. 21 Rü chaxoegaãẽ rü 
ngẽxguma wena petanüwa chaxũxgu, rü 
ngürüãchi Tupana rü pegagu tá choxü̃ 
naxãnexẽẽ. Rü ngürüãchi ngechaü̃ tá 
choxna pexã, erü muxẽma i petanüwa 
rü marü nhuxgumama pecadu 
taxügüecha, rü tama nüxü̃ tarüxoechaü̃ 
na Tupanape̱xewa chixexü̃ taxügüxü̃ rü 
naĩ i ngemaãmare na tamaxẽxü̃ rü 
guxü̃ma i togü i chixexü̃ na taxügüxü̃. 
 
Pauru najaxucu̱xẽ ga jema 
 
jaxõgüxü̃ ga Corĩ́tiucü̱̃ã̱x rü 
nhu̱xmachi nüxü̃ narümoxẽ 
 
13
  
1 Nhu̱xma rü norü 
tamaẽ̱xpü̱xcüna tá nixĩ na 
petanüwa chaxũxü̃. Rü Tupanaãrü ore 
rü tamaã nüxü̃ nixu rü ngẽxguma texé 
chixexü̃ ü̱xgu rü taxre rü e̱xna 
tamaẽ̱xpü̱x i duü̃xü̃gü nüxü̃ daugügu rü 
nüxü̃ jaxugügu na aixcuma jiĩxü̃, rü 
aixcuma tá tapocu ja jíxema chixexü̃ 
üxe. 2 Rü ngẽmaca̱x i pema i 
ü̃pamamatama pecadu ügüechaxe rü 
guxãma i pema ja chixri maxẽxẽ, rü 
nhu̱xma na woo pexna chajaxü̃guxü̃ rü 
wenaxãrü pexü̃ chaxucu̱xẽ rü pemaã 
nüxü̃ chixu rü ngẽxguma ngẽ́ma 
chaxũxgu rü aixcuma tá chanamexẽẽ i 
guxü̃ma i ngẽma chixexü̃ i petanüwa 
ngẽxmaxü̃, rü tãũxü̃táma 
chanangupetüxẽẽmare i ngẽma. 3 Rü 
pema na naxca̱x iperüdaunüxü̃ na 
Cristu chawa idexaxü̃, rü ngẽxguma 
ngẽ́ma chaxũxgu, rü ngẽxguma tá nixĩ i 
nüxü̃ pedauxü̃ na aixcuma chawa na 
jadexaxü̃ ja Cristu. Rü nüma ja Cristu 
rü chawa tá pexü̃ nüxü̃ nadauxẽẽ na 
tama naturaxü̃ notürü aixcuma 
janguxẽẽãxü̃ i norü ore rü tüxü̃ 
napocuexü̃ ja jíxema chixexü̃ ügüxe. 
4 Rü aixcuma nixĩ ga Cristu ga nhama 
wüxi ga turaxü̃rüü̃ jiĩxü̃ ga jexguma 
curuchawa japotagu. Notürü i nhu̱xma 
rü Tupanaãrü poragagu namaxü̃. Rü 
jexgumarüü̃ ga Cristu ga wüxi ga 
turaxü̃rüü̃ na jiĩxü̃ ga jexguma 
curuchawa japotagu, rü ngẽxgumarüü̃ i 
toma na norü duü̃xü̃gü tixĩgüxü̃, rü 
taturae i toxonewa. Notürü ngẽma na 
norü duü̃xü̃gü tixĩgüxü̃, rü Tupanaãrü 
poragagu tá tamaxẽ na pexü̃ 
tarüngü̃xẽẽgüxü̃ca̱x. 5 Rü name nixĩ i 
pegütama pengugü na nüxü̃ pecuáxü̃ca̱x 
ngoxi aixcuma meã pejaxõgü. Rü name 
nixĩ i pegü pengugüarü maxü̃ã̱x rü 
ngoxi Tupanape̱xewa peime. ¿Tama 
e̱xna nüxna pecua̱xãchie na Ngechuchu 
ja Cristu rü pewa nangẽxmaxü̃ ega 
aixcuma pejaxõgügu? 6 Rü chierü nüxü̃ 
pecua̱xgu na toma rü tama orearü 
uruü̃günetamare na tixĩgüxü̃. 7 Rü 
Tupanana naxca̱x taca na taxuü̃ma i 
chixexü̃ na pexügüxü̃ca̱x. Rü tama 
duü̃xü̃güpe̱xewa togü ítarütagüxü̃ca̱x 
nixĩ na ngẽmaãcü tajumuxẽgüxü̃. 
Notürü Tupanana naxca̱x taca i ngẽma 
na aixcuma meã naxca̱x pemaxẽxü̃ca̱x 
woo duü̃xü̃gü nagu rüxĩnüẽgu na toma 
rü ítatüemarexü̃. 8 Toma rü 
taxucürüwama chixri nachiga tidexagü i 
Tupanaãrü ore i aixcuma ixĩxü̃, erü 
toma rü naẽ́tüwa tachogü i ngẽma ore. 
9 Rü tá tataãẽgü ega aixcuma peporaegu 
i perü maxü̃wa rü ngẽmaca̱x natau̱xgu i 
ṯacüca̱x pemaã na taporagaexü̃. Rü 
Tupanana tá naxca̱x tacaama na pexü̃ 
2 CORĨ́TIUCÜ̱̃Ã̱X 12 
,  
13 
O Novo Testamento na língua ticuna do Brasil, 2da ed. ©2009, Liga Bíblica
468 
naporaexẽẽxü̃ca̱x i perü maxü̃wa na 
düxwa aixcuma mexü̃ i norü duü̃xü̃gü 
na peixĩgüxü̃ca̱x. 10 Rü naxü̃pa na pexü̃ 
na íchajadauxü̃ nixĩ i pexca̱x 
chanaxümatüxü̃ i nhaã popera, na 
ngẽxguma ngẽ́ma changuxgu rü 
nataxuxü̃ca̱x i ṯacüca̱x pemaã na 
chaporagaxü̃. Erü tórü Cori choxü̃ namu 
na pexü̃ charüngü̃xẽẽxü̃ na jexeraãcü 
meã pejaxõgüxü̃ca̱x, rü tama chixexü̃ 
pemaã na chaxüxü̃ca̱x nixĩ i choxü̃ 
namuxü̃. 11 Rü nhu̱xma na 
ichajacua̱xẽẽxü̃ i nhaã popera, Pa 
Chaueneẽgüx, rü chanaxwa̱xe i meã 
pexü̃ naxüpetü rü naxca̱x pedau na 
nhuxãcü aixcuma meã Tupanaca̱x 
pemaxẽxü̃. Rü name nixĩ i pegü 
petaãẽxẽẽgü rü wüxigu perüxĩnüẽ rü 
meã jaxna pegümaã pexĩnüẽ rü 
aixcuma pegü pengechaü̃gü. Rü nüma 
ja Tupana ja tüxü̃ ngechaü̃cü rü tüxü̃ 
rüngüxmüẽxẽẽcü, rü guxü̃gutáma 
pemaã inarüxã̱ũ̱x. 12 Rü chanaxwa̱xe i 
wüxichigü i pema rü pegü 
pengechaü̃güãcüma pegü perümoxẽgü. 
13 Rü guxü̃ma i togü i taeneẽgü i 
jaxõgüxü̃ rü pexü̃ narümoxẽgü. 14 Rü 
nhu̱xma rü chanaxwa̱xe i tórü Cori ja 
Ngechuchu ja Cristu pexü̃ narüngü̃xẽẽ, 
rü Tanatü ja Tupana rü pexü̃ 
nangechaü̃, rü Naãẽ i Üünexü̃ rü 
guxü̃guma pemaã inarüxã̱ũ̱x. 
Rü nuãma pexna, 
Pauru  
2 CORĨ́TIUCÜ̱̃Ã̱X 13 
O Novo Testamento na língua ticuna do Brasil, 2da ed. ©2009, Liga Bíblica
469 
 
Pauru rü nüxü̃ narümoxẽ ga jema 
jaxõgüxü̃ ga Gárataaneãrü 
ĩãnegüwa jexmagüxü̃ 
 
1
  
1-2 Pa Toeneẽgü i Jaxõgüxü̃ i 
Gárataaneãrü Ĩãnegüwa 
Ngẽxmagüxü̃x, chama i Pauru rü namaã 
i guxü̃ma i taeneẽgü i nuã chauxü̃tawa 
ngẽxmagüxü̃ nixĩ i pexca̱x 
tanaxümatüxü̃ i nhaã popera. Rü choxü̃ 
nixĩ ga namugüxü̃ ga Ngechuchu ja 
Cristu rü Tanatü ja Tupana. Rü aixcuma 
tama duü̃xü̃gü nixĩ ga choxü̃ mugüxü̃ rü 
e̱xna choxü̃ unetagüxü̃ na chanaxüxü̃ca̱x 
i nhaã Tupanaãrü puracü. Notürü 
nümatama ga Ngechuchu ja Cristu rü 
Tanatü ja Tupana ga Ngechuchuxü̃ 
írüdaxẽẽcü nixĩ ga choxü̃ namugüxü̃. 
3 Rü chanaxwa̱xe i Tanatü ja Tupana rü 
tórü Cori ja Ngechuchu ja Cristu 
poraãcü pexü̃ narüngü̃xẽẽ rü pexü̃ 
nataãẽxẽẽ. 4 Rü nüma ga tórü Cori ja 
Ngechuchu rü nügü inaxã na tórü 
pecaduca̱x najuxü̃ca̱x na nüxna tüxü̃ 
ínanguxü̃xẽẽxü̃ca̱x i guxü̃ma i nhama i 
naãneãrü chixexü̃. Rü jemaãcü nanaxü, 
jerü jema nixĩ ga Tanatü ja Tupanaãrü 
ngúchaü̃. 5 ¡Namexẽchi ja Tupana i 
guxü̃guma! Rü ngẽmaãcü jiĩxü̃. 
 
Nataxuma i to i ore 
 
i tüxü̃ maxẽxẽẽxü̃ 
6 Rü jema na Cristuaxü̃́ 
pengechaü̃tümüü̃güxü̃ca̱x nixĩ ga pexna 
naxuxü̃ ja Tupana na penajaxuxü̃ca̱x i 
maxü̃ i taguma gúxü̃. Rü nhu̱xma rü 
poraãcü chaḇaixãchiãẽ, erü paxaxüchi 
ipenaxügü na Tupanana peixĩgachixü̃, 
na nawe perüxĩxü̃ca̱x i to i ngu̱xẽẽtae i 
nagu perüxĩnüẽgu rü pexü̃ maxẽxẽẽxü̃. 
7 Notürü tama aixcuma nangẽxma i to i 
ngu̱xẽẽtae i nawa najaxuxü̃ i maxü̃ i 
taguma gúxü̃. Notürü nangẽxma i 
nhuxre i duü̃xü̃gü i pexü̃́ 
naguxchaxẽẽchaü̃xü̃, rü 
nanaxüchicüügüchaü̃ i ngẽma 
ngu̱xẽẽtae i mexü̃ ga pemaã nüxü̃ 
chixuxü̃ ga Cristuchiga. 8 Rü toma rü 
marü pexna tanaxã ga jema ngu̱xẽẽtae i 
aixcuma ixĩxü̃ i Ngechuchuchiga. Rü 
 
POPERA GA GÁRATAANEWA 
 
JEXMAGÜXÜ̃ GA JAXÕGÜXÜ̃TANÜWA  
 
 
NAMUXÜ̃ GA PAURU 
 
 
O Novo Testamento na língua ticuna do Brasil, 2da ed. ©2009, Liga Bíblica
470 
ngẽxguma chi texé pexü̃ ngúexẽẽgu i to 
i ngu̱xẽẽtae, rü name nixĩ i noxtacüma 
Tupana tüxü̃ napocu. Rü woo chama 
chixĩgu, rü e̱xna ṯacü rü Tupanaãrü 
orearü ngeruü̃ i dauxü̃cü̱̃ã̱x jixĩgu i pexü̃ 
ngu̱xẽẽxü̃ i to i ngu̱xẽẽtae, rü name nixĩ 
i noxtacüma Tupana tüxü̃ napocu. 9 Rü 
nhu̱xma rü wena pemaã nüxü̃ chixu ga 
jema noxri pemaã nüxü̃ chixuxü̃. Rü 
ngẽxguma chi texé pexü̃ ngúexẽẽgu i 
wüxi i to i ngu̱xẽẽtae i tama jema noxri 
pejaxuxü̃rüü̃ ixĩxü̃, rü name nixĩ i 
noxtacüma Tupana tüxü̃ napocu. 10 Rü 
tama chamaã na petaãẽgüxü̃ca̱x nixĩ i 
ngẽma nhachaxü̃. Erü tama naxca̱x 
chadau na duü̃xü̃gü chamaã taãẽgüxü̃, 
notürü Tupana chamaã taãẽxü̃ca̱x nixĩ i 
chadauxü̃. Erü ngẽxguma chi 
duü̃xü̃güxü̃xicatama chataãẽxẽẽchaü̃gu, 
rü tau chima Cristuarü puracütanüxü̃ 
chixĩ. 
 
Nhuxãcü Pauruxü̃ najaxu ga 
Tupana na norü puracüwa 
namuãxü̃ca̱x 
11 Notürü, Pa Chaueneẽgüx, 
chanaxwa̱xe i nüxü̃ pecua̱x na nhaã ore 
i mexü̃ i nüxü̃ chixuxü̃, rü tama 
duü̃xü̃güãẽwa jiĩxü̃ na ne naxũxü̃. 
12 Jerü tama wüxi ga duü̃xü̃xü̃tawa 
naxca̱x changu̱x. Notürü Ngechuchu ja 
Cristutama nixĩ ga choxü̃ nüxü̃ 
cua̱xẽẽcü. 13 Pema rü marü nüxü̃ 
pexĩnüẽchiga na nhuxãcü chamaxü̃xü̃ 
ga ü̃pa ga jexguma Judéugücümagu 
chixũxgu. Rü nüxü̃ pexĩnüẽchiga na 
nhuxãcü poraãcü nawe chingẽchigüxü̃ 
ga guxü̃ma ga Tupanaãrü duü̃xü̃gü ga 
jaxõgüxü̃ rü nhuxãcü chixri namaã na 
chaxüpetüxü̃ na jemaãcü nüxü̃ nüxü̃ 
charüxoxẽẽxü̃ca̱x ga jema na 
Ngechuchuaxü̃́ jaxõgüãxü̃. 14 Rü 
muxü̃ma ga chautanüxü̃gü ga Judéugü 
ga chorü jaã̱xraü̃rügüxü̃ãrü jexera nagu 
chixũ ga jema Judéugücüma. Jerü norü 
jexera meãma chajanguxẽẽ ga 
nacümagü ga nuxcümaxü̃güxü̃ ga chorü 
o̱xigü nagu ĩxü̃. 15-16 Notürü jexguma 
tautama chabuxgu, rü woetama Tupana 
choxü̃ naxuneta na choxü̃ namuxü̃ca̱x 
na chanaxüxü̃ca̱x i norü puracü. Rü 
nüma rü chauxca̱x naca na noxrü 
chixĩxü̃ca̱x jerü poraãcü choxü̃ 
nangechaü̃. Rü jexguma Tupana 
naxwa̱xegu, rü choxü̃ nüxü̃ nacua̱xẽẽ ga 
Nane ja Cristu. Rü jemaãcü nanaxü na 
ngẽma duü̃xü̃gü i tama Judéugü 
ixĩgüxü̃maã nüxü̃ chixuxü̃ca̱x na 
nhuxãcü Ngechuchugagu tüxü̃́ 
nangẽxmaxü̃ i maxü̃ i taguma gúxü̃. Rü 
jexguma jemaãcü Tupana choxü̃ nüxü̃ 
cua̱xẽẽgu ga Nane, rü taxúenama 
chajaca. 17 Rü bai ga Jerucharéü̃wa na 
chaxũxü̃ na nüxna chajac̱axü̃ca̱x ga 
jema togü ga ngúexü̃gü ga nüxĩra 
Tupana imugüxü̃. Notürü ga chama rü 
jexgumatama Arábiaanewa chaxũ. Rü 
jemawena, rü Damacuarü ĩãneca̱x 
chataegu. 18 Rü tamaẽ̱xpü̱x ga taunecü 
nawena ga Cristuaxü̃́ na chajaxõxü̃, rü 
jexguma nixĩ ga düxwa Jerucharéü̃wa 
chaxũxü̃ na Pedruxü̃ chacuáxü̃ca̱x. Rü 
15 ga ngunexü̃tama naxü̃tawa 
chajexma. 19 Rü jéma nüxü̃ chadau ta ga 
Tiagu ga tórü Cori naẽneẽ. Notürü 
taxuü̃ma ga togü ga ngúexü̃gü ga tórü 
Cori imugüxü̃xü̃ chadau. 20 Rü Tupana 
choxü̃ nadau na aixcuma jiĩxü̃ i ngẽma 
ore i nhu̱xma pexca̱x chaxümatüxü̃. 
21 Rü jemawena, rü Síriaanewa rü 
GÁRATAANECÜ̱̃Ã̱X 1 
O Novo Testamento na língua ticuna do Brasil, 2da ed. ©2009, Liga Bíblica
471 
Chiríchiaanewa chaxũ. 22 Notürü jema 
taeneẽgü ga Cristuaxü̃́ jaxõgüxü̃ ga 
Judéaanewa jexmagüxü̃, rü taguma 
choxü̃xü̃chi nadaugü. 23 Rü jema nüxü̃ 
naxĩnüẽxü̃ ga chauchiga rü 
nhaãxĩcatama nixĩ: 
“Rü ngẽma Pauru ga ü̃pa tawe 
ingẽchigüxü̃, rü nhu̱xma rü 
duü̃xü̃gümaã nüxü̃ nixu i Tupanaãrü ore 
i mexü̃, rü namaã najaxucu̱xẽ na 
Cristuaxü̃́ jaxõgüãxü̃ca̱x. Rü ngẽmaãcü 
nanaxü i nhu̱xma rü woo ga noxri rü 
inajanaxoxẽẽchaü̃ ga jema ore”, nhaxü̃. 
Rü jexicatama nixĩ ga chauchiga ga 
nüxü̃ naxĩnüẽxü̃. 24 Rü jexguma ga jema 
duü̃xü̃gü rü Tupanaxü̃ nicua̱xüü̃gü 
nagagu ga jema Tupana chamaã üxü̃. 
 
Jema togü ga ngúexü̃gü ga Tupana 
imugüxü̃ rü meã Pauruxü̃ najauxgü 
 
2
  
1 Rü 14 ga taunecüwena rü 
wenaxãrü Jerucharéü̃wa chaxũ 
namaã ga Barnabé. Rü Titu rü ta 
íchajaga. 2 Rü jéma chaxũ jerü Tupana 
choxü̃ nüxü̃ nacua̱xẽẽ ga na 
nanaxwa̱xexü̃ na jéma chaxũxü̃. Rü 
jéma Jerucharéü̃wa, rü jema 
jaxõgüxü̃ãrü ãẽ̱xgacügümaãxĩcatama 
changutaque̱xe. Rü meãma namaã nüxü̃ 
chixu ga nachiga ga jema Tupanaãrü 
ore i mexü̃ ga nüxna chaxãxü̃ ga jema 
duü̃xü̃gü i tama Judéugü ixĩgüxü̃. Rü 
jemaãcü meãma namaã nüxü̃ chixu na 
nhuxãcü na jiĩxü̃ ga chorü ngu̱xẽẽtae, 
jerü tama chanaxwa̱xe na jixcüra rü 
choxü̃́ nüxü̃ naxoexü̃ rü ngẽmaãcü 
notüca̱xmamare na jiĩxü̃ i ngẽma puracü 
i chaxüxü̃. 3 Rü jema jaxõgüxü̃, rü 
nümagü rü ta norü me nixĩ ga jema 
chorü ngu̱xẽẽtae. Rü jemaca̱x rü woo 
tama Judéu na jiĩxü̃ ga Titu rü taguma 
na ínawiecha̱xmüpe̱xechiraü̃xü̃, notürü 
jema ãẽ̱xgacügü rü tama nanamu na 
ínawiecha̱xmüpe̱xechiraü̃xü̃ca̱x. 
4 Notürü aixcuma nixĩ ga nhuxre ga 
taeneẽgüneta ixĩgüxü̃ ga bexmamare 
tatanügu nachocuxü̃. Rü jemagü nixĩ ga 
naxwa̱xegüxü̃ na 
inawiü̃cha̱xmüpe̱xechiraü̃xü̃ i ngẽma 
jaxõgüxü̃ i tama Judéugü ixĩgüxü̃. Rü 
nhu̱xma na Ngechuchu ja Cristuarü 
duü̃xü̃gü ixĩgüxü̃, rü jema taeneẽgüneta 
rü bexma tatanügu nachocu na tüxü̃ 
nangugügüxü̃ca̱x na nhuxãcü Cristu 
nüxna tüxü̃ ínguxü̃xẽẽxü̃ ga jema mugü 
ga Muĩsé ümatüxü̃. Jerü nümagü 
nanaxwa̱xegü na wenaxãrü nagu ixĩxü̃ 
ga jema mugü ga guxchaxü̃gü ga Muĩsé 
ümatüxü̃. 5 Notürü bai ga íraruwa naga 
na taxĩnüẽxü̃ ga jema duü̃xü̃gü. Jerü 
tama tanaxwa̱xegü na texé pexü̃́ 
naxüchicüüxü̃ i ngẽma ore i mexü̃ i 
aixcuma ixĩxü̃ i tamaã nüxü̃ ixuxü̃ i 
nhuxãcü tüxü̃́ na nangẽxmaxü̃ i maxü̃ i 
taguma gúxü̃ ega Cristuaxü̃́ jaxõgügu. 
6 Notürü jexguma jema jaxõgüxü̃ãrü 
ãẽ̱xgacügü ga Jerucharéü̃wa jexmagüxü̃ 
nüxü̃ ĩnüẽgu ga nhuxãcü na jiĩxü̃ ga 
chorü ngu̱xẽẽtae, rü namaã nataãẽgü rü 
taxuü̃ma ga ṯacü ga togü ga mugü 
choxna naxãgü na namaã 
changúexẽẽtaexü̃ca̱x. Notürü tama jema 
na ãẽ̱xgacügü jixĩgüxü̃gu charüxĩnü, erü 
nüxü̃ chacua̱x na Tupanape̱xewa rü 
guxãma na wüxiguxü̃. 7 Notürü nümagü 
ga jema ãẽ̱xgacügü, rü nüxü̃ 
nicua̱xãchigü na choxü̃ jiĩxü̃ ga namuxü̃ 
ga Tupana na jema duü̃xü̃gü ga tama 
Judéugü ixĩgüxü̃maã nüxü̃ chixuxü̃ca̱x 
ga norü ore i mexü̃, jexgumarüü̃ ga 
GÁRATAANECÜ̱̃Ã̱X 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
472 
Pedruxü̃ na namuxü̃rüü̃ ga Tupana na 
Judéugümaã nüxü̃ jaxuxü̃ca̱x ga jema 
ore. 8 Rü gumatama Tupana ga Pedruxü̃ 
mucü na Judéugümaã nüxü̃ na jaxuxü̃ 
ga ore i mexü̃, rü gumatama Tupana 
nixĩ ga choxü̃ mucü na jema duü̃xü̃gü 
ga tama Judéugü ixĩgüxü̃maã nüxü̃ 
chixuxü̃ca̱x ga jema ore. 9 Rü jemaca̱x ga 
Tiagu rü Pedru rü Juã́ũ ga jaxõgüxü̃ãrü 
ãẽ̱xgacügü, rü nüxü̃ nicua̱xãchigü na 
choxü̃ naxunetaxü̃ ga Tupana na 
chanaxüxü̃ca̱x i ngẽma puracü. Rü 
jemaca̱x ga jema ãẽ̱xgacügü, rü tome̱x 
nijauxãchigü ga chama rü Barnabé na 
toxü̃ nüxü̃ nadauxẽẽgüxü̃ca̱x na 
aixcuma namücügü tixĩgüxü̃ i ngẽma 
puracüwa. Rü nümagü rü ta norü me 
nixĩ na ngẽma duü̃xü̃gü i tama Judéugü 
ixĩgüxü̃tanüwa na tanaxüxü̃ i Tupanaãrü 
puracü rü nümagü i Judéugütanüwa. 
10 Rü toxna naxca̱x naca na nüxü̃ 
tarüngü̃xẽẽgüxü̃ca̱x ga jema jaxõgüxü̃ 
ga ngearü dĩẽruã̱xgüxü̃. Rü jexicatama 
nixĩ ga toxna nüxü̃ nacua̱xãchixẽẽxü̃. Rü 
chama rü ta ngẽmatama nixĩ i 
guxü̃guma woetama meãma chaxüxü̃. 
 
Pauru rü Ãtioquíawa 
Pedruxü̃ naxucu̱xẽ 
11 Notürü jixcüra ga jexguma 
Ãtioquíawa naxũxgu ga Pedru, rü 
noxtacüma nüxü̃ nüxü̃ chaxĩnüxẽẽ, jerü 
tama aixcuma name ga jema naxüxü̃ 
namaã ga jema jaxõgüxü̃ ga tama 
Judéugü ixĩgüxü̃. 12 Jerü noxri rü jema 
duü̃xü̃gü ga tama Judéugü ixĩgüxü̃maã 
nachibü ga Pedru. Notürü jexguma jéma 
nangugügu ga nhuxre ga Judéugü ga 
jaxõgüxü̃ ga Tiagu jéma mugüxü̃, rü 
Pedru rü marü tama jema duü̃xü̃gü ga 
tama Judéugü ixĩgüxü̃maã nachibüchaü̃. 
Rü Judéugümaãxĩcatama nachibü ga 
jexguma jerü nüxü̃ namuü̃ ga jema 
Judéugü ga jéma ngugüxü̃ ga nagu ĩxü̃ 
ga jema nacüma na Tupanaca̱x 
ínawiecha̱xmüpe̱xechiraü̃güxü̃. 13 Rü 
jema togü ga Judéugü ga jaxõgüxü̃, rü 
jexguma nüxü̃ nadaugügu ga jema 
Pedru üxü̃, rü nümagü rü ta nanaxügü 
ga jema chixexü̃ rü naxca̱x 
nawoeguchaü̃ ga jema nuxcümaü̃güxü̃ 
ga nacümagü. Rü düxwa ga Barnabé rü 
ta natanügu naxã ga jema chixexü̃ 
ügüxü̃. 14 Notürü jexguma nüxü̃ 
chada̱xgu na tama Tupanaãrü ore i 
mexü̃ tüxü̃ ngu̱xẽẽxü̃ãcüma na 
namaxẽxü̃ ga jema jatügü, rü guxü̃ ga 
jaxõgüxü̃pe̱xewa Pedruxü̃ nüxü̃ 
chaxĩnüxẽẽ. Rü nhacharügü nüxü̃: 
“Rü dücax i cuma na Judéu cuiĩxü̃, 
cuma rü tama aixcuma Judéurüü̃ nagu 
cuixũ i ngẽma Judéugücüma, notürü 
wüxi i duü̃xü̃ i tama Judéu ixĩxü̃rüü̃ 
cumaxü̃. ¿Rü nhuxãcü i nhu̱xma i 
cunaxwa̱xexü̃ na Judéugücümagu 
naxĩxü̃ i ngẽma duü̃xü̃gü i tama 
Judéugü ixĩgüxü̃?” nhacharügü nüxü̃. 
 
Judéugü rü woo ngẽma duü̃xü̃gü i 
tama Judéugü ixĩgüxü̃ rü norü 
õgagu nixĩ i najauxgüãxü̃ i 
maxü̃ i taguma gúxü̃ 
15 Rü pemaã nüxü̃ chixu rü toma rü 
aixcuma torü bucümatama Judéugü 
tixĩgü rü Tupanaxü̃ tacua̱xgü. Rü 
ngẽmaãcü tama duü̃xü̃gü i tama 
Tupanaxü̃ cua̱xgüxü̃ tixĩgü. 16 Rü nüxü̃ 
tacua̱xgü rü jema nuxcümaxü̃güxü̃ ga 
mugü ga Muĩsé ümatüxü̃ rü tama tüxü̃ 
nimexẽẽ i Tupanape̱xewa, erü 
GÁRATAANECÜ̱̃Ã̱X 2 
O Novo Testamento na língua ticuna do Brasil, 2da ed. ©2009, Liga Bíblica
473 
taxucürüwama texé aixcuma naga 
taxĩnüẽ i ngẽma mugü. Notürü i 
nhu̱xma rü Tupana tüxü̃ nadau na 
imexü̃ ega Ngechuchu ja Cristuaxü̃́ 
jaxõgügu. Rü jemaca̱x ga toma rü ta 
Ngechuchu ja Cristuaxü̃́ tajaxõgü na 
torü õgagu Tupana toxü̃ nadauxü̃ na 
timexü̃. Erü nüxü̃ tacua̱xgü rü tama 
ngẽma mugügagu nixĩ na 
Tupanape̱xewa tamexü̃ ja wüxie, erü 
taxucürüwama texé aixcuma naga 
taxĩnü i ngẽma mugü na ngẽmaãcü 
Tupanape̱xewa tamexü̃ca̱x. 17 Rü 
nhu̱xma i jixema rü Cristuaxü̃́ tajaxõgü, 
rü ngẽmaca̱x nixĩ i Tupanape̱xewa 
imexü̃. Notürü ngẽxguma chi wüxi i 
ngunexü̃gu rü jixema nagu rüxĩnüẽgu rü 
mugügu na ixĩxü̃gagu jixĩgu na 
Tupanape̱xewa imexü̃, rü maneca tá 
nagu tarüxĩnüẽ na Cristu tüxü̃ 
pecaduã̱xẽẽxü̃. Notürü dücax, rü tama 
ngẽmaãcü nixĩ erü Cristu rü tagutáma 
texéxü̃ napecaduã̱xẽẽ. 18 Chama rü marü 
nüxü̃ charüxo na nagu charüxĩnüxü̃ na 
mugügu chixũxü̃gagu Tupanape̱xewa 
chamexü̃. Notürü ngẽxguma chi 
wenaxãrü naxca̱x chataegugu i ngẽma 
nuxcümaxü̃güxü̃ i mugü rü chi nüxü̃ 
charüxoxgu na Cristuaxü̃́ chajaxõxü̃, rü 
chi aixcuma wüxi i pecaduã́xü̃ chixĩ. 
19 Jerü jexguma jema mugüwa 
changu̱xgu, rü düxwa nüxü̃ chicua̱xãchi 
na tama janguxü̃ ga jema mugü na 
choxü̃ namexẽẽxü̃ Tupanape̱xewa. Jerü 
taxucürüwama aixcuma naga chaxĩnü 
ga guxü̃ma ga jema mugü. Rü ngẽmaca̱x 
i nhu̱xma rü Cristuaxü̃́ chajaxõ na 
Tupanape̱xewa chamexü̃ca̱x rü 
naxca̱xicatama chamaxü̃xü̃ca̱x. Rü 
Cristu rü curuchagu naju na 
ijanaxoxü̃ca̱x ga nuxcümaxü̃xü̃ ga chorü 
maxü̃ ga choxü̃́ jexmaxü̃ ga jexguma 
jema mugügu chixũxgu. 20 Rü nhu̱xma 
rü tama chamatama nixĩ i chaugümaã 
ichacuáxü̃, notürü Cristume̱xẽwa 
nangẽxma i chorü maxü̃, rü nüma nixĩ i 
chamaã inacuáxü̃. Rü nhu̱xma rü 
Tupana Nane ja Cristuaxü̃́ 
chajaxõõcüma nixĩ i chamaxü̃xü̃ i 
nhama i naãnewa. Rü nüma nixĩ ga 
choxü̃ nangechaü̃ü̃xü̃, rü nügü inaxãxü̃ 
na chauxca̱x najuxü̃ca̱x. 21 Rü tama nüxü̃ 
chaxoxchaü̃ i ngẽma mexü̃ ga Tupana 
taxca̱x üxü̃ ga jexguma naju̱xgu ga 
Cristu. Jerü jexguma chi jema mugügu 
ixĩxü̃gagu Tupanape̱xewa imexgu, rü 
notüca̱xmamare chi nixĩ ga na najuxü̃ 
ga Cristu. 
 
Nhu̱xma rü tama ngẽma mugügu 
taxĩ erü marü Cristuaxü̃́ tajaxõgü 
 
3
  
1 Pa Chaueneẽgü i Gárataanecü̱̃ã̱x, 
pema rü pengẽãẽgümare. Rü 
jexguma petanüwa tajexmagügu rü 
meãma guxãpe̱xewa pemaã nüxü̃ tixu rü 
pexca̱x tanango̱xẽẽ na nhuxãcü 
curuchagu taxca̱x najuxü̃ ga Ngechuchu 
ja Cristu. ¿Rü texé pexü̃ tawomüxẽẽ i 
nhu̱xma na tama naga pexĩnüẽxü̃ca̱x i 
ngẽma ore i aixcuma ixĩxü̃ ga pemaã 
nüxü̃ tixuxü̃? 2 Rü wüxi i oreca̱x pexna 
chaca, rü ¿nhuxãcü jiĩxü̃ ga penajaxuxü̃ 
ga Tupanaãẽ i Üünexü̃? ¿E̱xna pexca̱x rü 
jema mugü na peinguxẽẽgüxü̃gagu jiĩxü̃ 
ga penajaxuxü̃, rü e̱xna ngẽma ore i 
mexü̃ ga nüxü̃ pexĩnüẽxü̃ rü 
peixõgüxü̃gagu jiĩxü̃? 3 Pema rü 
pengẽãẽgümare rü poraãcü ípetüe. 
Noxri rü Cristuaxü̃́ pejaxõgü jerü 
Tupanaãẽ i Üünexü̃ pewa napuracü. ¿Rü 
GÁRATAANECÜ̱̃Ã̱X 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
474 
nhu̱xma rü nhuxãcü i nagu perüxĩnüẽxü̃ 
na pexrütama poramaã pejanguxẽẽxü̃ i 
ngẽma puracü i Tupanaãẽ i Üünexü̃ 
pewa ixügüxü̃? 4 Pema rü poraãcü 
Tupana pexü̃ narüngü̃xẽẽ. Rü chierü 
tama notüca̱xmamare jixĩgu ga jema, 
erü taxucürüwa notüca̱xmamare nixĩ. 
5 Rü jexguma Tupana pexna namuxgu ga 
Naãẽ i Üünexü̃ rü petanüwa naxüãgu ga 
taxü̃ ga mexü̃gü ga norü poramaã 
naxüxü̃, rü ¿tü̱xcüü̃ jiĩxü̃ ga naxüãxü̃ ga 
jema? ¿Pexca̱x rü mugü na 
peinguxẽẽxü̃gagu jiĩxü̃ ga Tupana 
naxüxü̃ ga jema? Tama jemaca̱x nixĩ. 
Tupana rü petanüwa nanaxü ga jema 
taxü̃ ga mexü̃gü ga norü poramaã 
naxüxü̃, rü pexna nanamu ga Naãẽ i 
Üünexü̃, jerü nüxü̃ pexĩnüẽ ga ore i 
mexü̃, rü Cristuaxü̃́ pejaxõgü. 6 Rü 
dücax, pemaã nüxü̃ chixu rü name nixĩ i 
nuxcümaxü̃cü ga torü o̱xi ga Abrã́ũrüü̃ 
peixĩgü. Jerü Abrã́ũ rü Tupanaãxü̃́ 
najaxõ, rü jemaca̱x Tupana nüxü̃ nadau 
ga na namexü̃. 7 Rü ngẽmawa nüxü̃ 
pedau rü ngẽma duü̃xü̃gü i Tupanaãxü̃́ 
jaxõgüxü̃ nixĩ i aixcuma Abrã́ũtanüxü̃ 
ixĩgüxü̃ i Tupanape̱xewa. 8 Rü 
Tupanaãrü ore i ümatüxü̃wa rü nüxü̃ 
nixu na nhuxãcü Tupanape̱xewa tá na 
jamexü̃ i ngẽma duü̃xü̃gü i jaxõgüxü̃ i 
woo tama Judéugü ixĩgüxü̃. Rü jemaãcü 
nüxü̃ nixu naxü̃pa ga na nangupetüxü̃. 
Jerü Tupana rü nuxcümamatama 
Abrã́ũmaã nüxü̃ nixu ga nhaã ore i 
mexü̃ i nhaxü̃: 
“Rü cugagu tá nüxü̃ charüngü̃xẽẽ i 
guxü̃ma i nachiü̃ãnecü̱̃ã̱x i 
duü̃xü̃gü”, 
nhaxü̃. Rü nüxü̃ tacua̱x rü Cristu rü 
Abrã́ũtaa na jiĩxü̃. 9 Rü ngẽmaca̱x i 
nhu̱xma rü Tupana nanajaxu i guxü̃ma i 
duü̃xü̃gü i jaxõgüxü̃, jexgumarüü̃ ga 
Abrã́ũ ga jaxõcüxü̃ na najaxuxü̃rüü̃. 
10 Notürü chixexü̃wa nangẽxmagü i 
guxü̃ma i ngẽma duü̃xü̃gü i nagu 
rüxĩnüẽxü̃ na mugü janguxẽẽgüxü̃gagu 
Tupanape̱xewa jamexü̃. Erü Tupanaãrü 
ore i ümatüxü̃wa rü nhanagürü: 
“Rü guxü̃ma i duü̃xü̃gü i tama 
aixcuma janguxẽẽgüxü̃ i guxü̃ma 
i ngẽma mugü i ümatüxü̃, rü 
chixexü̃wa nangẽxmagü”, 
nhanagürü. Erü nüxü̃ tacua̱xgü na 
taxucürüwama aixcuma texé 
janguxẽẽxü̃ i guxü̃ma i ngẽma mugü. 
11 Rü ngẽmaãcü meãma nango̱x na tama 
ngẽma mugü tinguxẽẽxü̃ca̱x jiĩxü̃ na 
texé Tupanape̱xewa mexü̃. Erü 
Tupanaãrü ore i ümatüxü̃wa rü 
nhanagürü: 
“Rü jíxema tümaãrü õgagu 
Tupanape̱xewa mexẽ, rü jíxema 
tá tixĩ ja aixcuma tüxü̃́ 
nangẽxmaxẽ i maxü̃ i taguma 
gúxü̃”, 
nhanagürü. 12 Notürü ngẽxguma nagu 
rüxĩnüẽgu na mugü inguxẽẽxü̃ca̱x jiĩxü̃ 
na Tupanape̱xewa imexü̃, rü taxuü̃ca̱x 
chima tü̱xcüü̃ tajaxõgü. Erü Tupanaãrü 
orewa rü ngẽmachiga naxümatü, rü 
nhanagürü: 
“Rü jíxema aixcuma meãma 
janguxẽẽ́xẽ i guxü̃ma i mugü, 
rü ngẽmagagu tá tüxü̃́ 
nangẽxma i tümaãrü maxü̃”, 
nhanagürü. Notürü ngẽma mugü rü 
düxwa chixexü̃wa tüxü̃ naga erü 
taxucürüwama texé aixcuma meã 
tajanguxẽẽ. 13 Notürü ga Cristu rü nawa 
tüxü̃ ínanguxü̃xẽẽ ga jema mugü ga 
GÁRATAANECÜ̱̃Ã̱X 3 
O Novo Testamento na língua ticuna do Brasil, 2da ed. ©2009, Liga Bíblica
475 
chixexü̃wa tüxü̃ jexmagüxẽẽxü̃. Rü taxca̱x 
nixĩ ga chixexü̃wa najexmaxü̃ ga jexguma 
curuchagu naju̱xgu. Erü Tupanaãrü ore i 
ümatüxü̃wa, rü nhanagürü: 
“Rü guxãma ja jíxema wüxi i naĩwa 
tüxü̃ natuxẽẽgüãcüma júxe, rü 
chixexü̃wa tangẽxma”, 
nhanagürü. 14 Rü jemaãcü curuchagu 
naju ga Ngechuchu ja Cristu na nüxü̃ 
nangü̃xẽẽxü̃ca̱x i guxü̃ma i ngẽma 
duü̃xü̃gü i tama Judéugü ixĩgüxü̃, jema 
Tupana Abrã́ũmaã ixunetaxü̃rüü̃. Rü 
taxca̱x rü ta naju ga Cristu na jíxema rü 
ta nüxü̃́ jaxõgüxü̃ca̱x rü najauxgüxü̃ca̱x i 
Tupanaãẽ i Üünexü̃ i tamaã inaxunetaxü̃. 
 
Tupanaãrü uneta rü ngẽma 
mugüarü jexera name 
15 Pa Chaueneẽgüx, nhu̱xma rü tá 
pemaã nüxü̃ chixu i wüxi i cua̱xruü̃ na 
nhuxãcü duü̃xü̃gü ṯacü nügümaã 
mexẽẽxü̃. Rü dücax, ngẽxguma chi wüxi 
ja jatü rü texémaã ṯacü namexẽẽgu rü 
wüxi i poperagu meã naxümatüãgu i 
ngẽma, rü taxucürüwa texé itajanaxoxẽẽ 
rü e̱xna tanaxüchicüü i ngẽma 
namexẽẽxü̃. 16 Rü dücax, rü 
jexgumarüü̃tama nixĩ ga nangupetüxü̃ ga 
jexguma Tupana rü Abrã́ũmaã rü 
Abrã́ũtaamaã inaxunetagu. Rü Tupanaãrü 
ore i ümatüxü̃wa rü tama “Abrã́ũtaagü” 
nhanagürü, jerü tama muxü̃ma ga 
duü̃xü̃güchiga nidexa. Notürü jema ore rü 
“Abrã́ũtaa” nhanagürümare, jerü 
wüxitama ga duü̃xü̃chiga nixĩ ga 
jadexaxü̃. Rü jema rü Cristuchiga nixĩ. 
17 Rü ngẽmaãcü pemaã chanango̱xẽẽ na 
Tupana rü Abrã́ũmaã namexẽẽãxü̃ rü 
namaã inaxunetaxü̃ na Cristugagu tá jiĩxü̃ 
i duü̃xü̃güxü̃ nangü̃xẽẽxü̃. Rü ngẽmaca̱x i 
nhu̱xma rü jema Muĩsé ümatüxü̃ ga mugü 
ga 430 ga taunecü jema unetawena 
ínguxü̃, rü taxucürüwama inajanaxoxẽẽ 
ga jema Tupanaãrü uneta ga nüxĩra 
Abrã́ũmaã nüxü̃ jaxuxü̃. Rü ngẽmaca̱x i 
nhu̱xma rü ta napora i ngẽma uneta. 18 Rü 
ngẽxguma chi mugü inguxẽẽgüxü̃gagu 
jixĩgu na Tupana tüxü̃ rüngü̃xẽẽxü̃, rü 
notüca̱xmamare chi nixĩ ga jema 
Tupanaãrü uneta ga nüxĩra Abrã́ũmaã 
nüxü̃ jaxuxü̃. Notürü aixcuma nixĩ na 
ngetanüãcüma Abrã́ũxü̃ nangü̃xẽẽxü̃ ga 
Tupana, jerü jemaãcü marü namaã 
inaxuneta. 19 Rü nhu̱xma rü ¿ṯacüwa 
namexü̃ ga jema mugü ga Muĩsé 
ümatüxü̃? Rü dücax, Tupana rü marü 
Abrã́ũmaã inaxunetaguwena nixĩ ga 
duü̃xü̃güna naxããxü̃ ga jema mugü, na 
jemaãcü duü̃xü̃güxü̃ nüxü̃ 
nadauxẽẽxü̃ca̱x na nhuxãcü poraãcü 
pecadu naxüexü̃. Rü jemaãcü nixĩ 
nhu̱xmata ínangu ga guma Abrã́ũtaa ja 
Cristu. Rü gumachiga nixĩ ga Abrã́ũmaã 
inaxunetaxü̃ ga Tupana ga noxrix. Rü 
jexguma ínanguxgu ga jema mugü, rü 
Tupana rü dauxü̃cü̱̃ã̱x ga norü orearü 
ngeruü̃gümaãxĩra nüxü̃ nixu. Rü jemagü 
nixĩ ga nüxĩ Muĩsémaã nüxü̃ ixugüxü̃, rü 
nüma ga Muĩsé rü duü̃xü̃gümaã nüxü̃ 
nixu. 20 Notürü jexguma Tupana 
Abrã́ũmaã ixunetagu, rü nümaxü̃chima 
ga Tupana nixĩ ga Abrã́ũmaã nüxü̃ jaxuxü̃ 
ga jema norü uneta. Rü tama 
togümaãxĩra nüxü̃ nixu na jemagü nüxĩ 
Abrã́ũmaã nüxü̃ ixugüexü̃ca̱x. 
 
Ṯacüca̱x duü̃xü̃güna nanaxã ga 
Tupana ga jema mugü 
21 ¿Rü nhuxũ nhapegüxü̃ i nhu̱xmax? 
¿Pexca̱x e̱xna rü jema Muĩsé ümatüxü̃ 
GÁRATAANECÜ̱̃Ã̱X 3 
O Novo Testamento na língua ticuna do Brasil, 2da ed. ©2009, Liga Bíblica
476 
ga mugü rü inajanaxoxẽẽ i Tupanaãrü 
unetagü? Rü dücax, tama ngẽmaãcü 
nixĩ. Jerü jexguma chi naporagu ga 
jema mugü na tüxna naxããxü̃ i maxü̃ i 
taguma gúxü̃, rü chi Tupanape̱xewa 
time i ngẽxguma meãma janguxẽẽgu. 
22 Notürü tama ngẽmaãcü nixĩ. Erü 
Tupanaãrü ore i ümatüxü̃wa nüxü̃ tadau 
na guxü̃ma i duü̃xü̃gü rü pecadutüü̃wa 
nangẽxmagüxü̃. Rü ngẽmaca̱x i nhu̱xma 
rü jíxema Ngechuchu ja Cristuaxü̃́ 
jaxõgüxexicatama tixĩ ja najauxgüxe i 
ngẽma maxü̃ i aixcuma mexü̃ i Tupana 
tamaã ixunetaxü̃. 23 Rü jexguma taũta 
ínanguxgu ga Cristu na nüxü̃́ 
jaxõgüxü̃ca̱x, rü mugütüü̃wa tajexmagü 
rü tamaã inacua̱x. Rü jemaãcü tixĩgü rü 
nhu̱xmata Tupana taxca̱x nango̱xẽẽ ga 
Ngechuchu ja Cristu na nüxü̃́ 
jaxõgüxü̃ca̱x. 24 Rü jemaãcü ga jema 
mugü rü tamaã inacua̱x nhu̱xmata 
Cristuxü̃tawa tüxü̃ nagagü na nüxü̃́ 
jaxõgüxü̃ca̱x rü ngẽmaãcü 
Tupanape̱xewa imexü̃ca̱x. 25 Notürü i 
nhu̱xma na marü núma nanguxü̃ ja 
Cristu na nüxü̃́ jaxõgüxü̃ca̱x, rü marü 
tama ngẽma mugütüü̃wa tangẽxmagü. 
Rü nhu̱xma rü marü taxuü̃ca̱xma tü̱xcüü̃ 
tamaã inacua̱x i ngẽma mugü. 26 Rü 
nhu̱xma na Ngechuchu ja Cristuaxü̃́ 
pejaxõgüxü̃, rü Tupanaxãcügü peixĩgü i 
guxãma i pemax. 27 Rü nhu̱xma na 
Cristuégagu ípebaiü̃xü̃, rü Cristuarü 
peixĩgü rü nüma rü pemaã inacua̱x na 
naxrüü̃ peixĩgüxü̃ca̱x. 28 Rü nhu̱xma rü 
Tupanape̱xewa rü nüẽ́tama nixĩ ega 
woo Judéugü peixĩgügu rü e̱xna tama. 
Rü nüẽ́tama ega woo wüxi i coriarü 
duü̃xü̃gü peixĩgügu rü e̱xna taxúxearü 
duü̃xü̃gü peixĩgügu. Rü nüẽ́tama ega 
woo peijatügu rü e̱xna peingexgu. Erü 
nhu̱xma na Ngechuchu ja Cristuarü 
duü̃xü̃gü na peixĩgüxü̃, rü wüxitama i 
duü̃xü̃ peixĩgü i guxãma i pemax. 29 Rü 
nhu̱xma na Cristuarü peixĩgüxü̃, rü 
ngẽmaca̱x waxi nixĩ na aixcuma 
Abrã́ũtaagü peixĩgüxü̃. Rü ngẽmaca̱x i 
pema rü tá ta penajaxu i guxü̃ma ga 
jema Abrã́ũmaã inaxunetaxü̃ ga 
Tupana. 
 
4
  
1 Rü nhu̱xma rü tá pemaã 
chanango̱xẽẽ i ngẽma marü pemaã 
nüxü̃ chixuxü̃. Rü dücax, ngẽxguma 
wüxi i buxü̃ junatügu, rü ngẽma buxü̃ 
rü tama ngẽxgumatama nanajaxu i 
nanatüarü ngẽmaxü̃gü. Rü woo guxü̃ma 
i nanatüarü ngẽmaxü̃ãrü jora jixĩgu, 
notürü ngẽxü̃rüüxü̃ i nanatüarü 
puracütanüxü̃rüü̃mare nixĩ nhu̱xmata 
naja̱x. 2 Rü ngẽmaca̱x nangẽxma i 
ngẽma buxü̃ãrü daruü̃ i namaã icuáxü̃ 
rü nüxü̃́ nüxna dauxü̃ i ngẽma 
nanatüarü ngẽmaxü̃gü nhu̱xmata nawa 
nangu ja jima taunecü ja noxri nanatü 
nagu unetacü na ngẽma buxü̃ rü 
nügümaã inacuáxü̃ca̱x. 3 Rü jexgumarüü̃ 
nixĩ ga tamaã nangupetüxü̃ ga noxrix. 
Jerü jexguma taũta Cristuxü̃ icua̱xgu, rü 
natüü̃wa tajexmagü ga jema naãẽgü i 
chixexü̃gü i nhama i naãnemaã 
icua̱xgüxü̃. 4 Notürü jexguma nawa 
nanguxgu ga jema ngunexü̃ ga 
inaxunetaxü̃ ga Tupana, rü núma 
nanamu ga Nane. Rü duü̃xü̃gürüü̃ wüxi 
ga ngewa nabu ga guma Nane. Rü jema 
Muĩsé ümatüxü̃ ga mugütüü̃wa najexma 
ga jexguma nabuxgu. 5 Rü jemaãcü 
núma nangu ga Tupana Nane na tüxü̃ 
ínanguxü̃xẽẽxü̃ca̱x i guxãma i jixema ga 
noxri mugütüü̃wa na ijexmagüxü̃. Rü 
GÁRATAANECÜ̱̃Ã̱X 3 
,  
4 
O Novo Testamento na língua ticuna do Brasil, 2da ed. ©2009, Liga Bíblica
477 
jemaãcü tüxü̃ narüngü̃xẽẽ ga Tupana 
Nane na Tupana tüxü̃ jaxuxü̃ca̱x na 
aixcuma naxãcügüxü̃chi ixĩgüxü̃. 6 Rü 
Tupana pexna nanamu ga Naãẽ i 
Üünexü̃ na pexü̃ nüxü̃ nadauxẽẽxü̃ca̱x 
na aixcuma naxãcügüxü̃chi peixĩgüxü̃. 
Rü ngẽmaca̱x i nhu̱xma rü marü name i 
“Pa Chaunatüx”, nhaperügü nüxü̃ ja 
Tupana. 7 Rü ngẽmaca̱x i nhu̱xma rü 
Tupanaxãcüxü̃chi cuixĩ, rü tama wüxi i 
norü duü̃xü̃mare cuixĩ. Rü nhu̱xma na 
naxãcüxü̃chi cuiĩxü̃, rü norü ngúchaü̃ 
nixĩ na cuxna naxããxü̃ i guxü̃ma i ṯacü i 
noxrü ixĩxü̃. 
 
Pauru rü jema jaxõgüxü̃ca̱x 
naxoegaãẽ 
8 Rü ü̃pa ga jexguma taũta Tupanaxü̃ 
pecua̱xgu, rü perü tupananetagütüü̃wa 
pejexmagü rü nüxü̃ peicua̱xüü̃gü ga 
jema tama aixcuma Tupana ixĩgüxü̃. 
9 Notürü i nhu̱xma na Tupanaxü̃ 
pecuáxü̃ rü nüma rü na pexü̃ nacuáxü̃, 
rü ¿tü̱xcüü̃ wena naxca̱x pewoeguchaü̃ i 
ngẽma naãẽgü i chixexü̃gü i nhama i 
naãnemaã icua̱xgüxü̃? ¿Rü tü̱xcüü̃ 
penaxwa̱xe na wena natüü̃wa pegü 
pengẽxmagüxẽẽxü̃ i ngẽma naãẽgü i 
tama aixcuma poraexü̃ i 
notüca̱xmamare ixĩgüxü̃? 10 Rü dücax i 
pemax, rü nhu̱xma rü ta ngẽma 
nuxcümaxü̃güxü̃ i Judéugücümagu 
pexĩãma woo Cristuaxü̃́ na pejaxõgüxü̃. 
Erü penaxaure i nhuxre i ngunexü̃gü rü 
nhuxre ja tawemacügü rü nhuxre ja 
taunecügü rü nhuxre i petagü, erü nagu 
perüxĩnüẽ na ngẽmaãcü Tupanape̱xewa 
tá peimexü̃. 11 Rü ngẽmaca̱x poraãcü 
chaxoegaãẽ, erü ngürüãchi 
notüca̱xmamare tá nixĩ ga jema puracü 
ga petanüwa chaxüxü̃. 12 Pa 
Chaueneẽgüx, pexü̃ chaca̱a̱xü̃ na 
chauxrüü̃ nüxü̃ perüxoexü̃ na nagu 
pexĩxü̃ i ngẽma Judéugüarü mugü. Erü 
nhu̱xma na Cristuwe charüxũxü̃ rü marü 
nüxü̃ charüxo na nagu chixũxü̃ ga jema 
mugü ga ü̃pa tama nagu pexĩxü̃. Rü 
dücax, jexguma noxri petanüwa 
chajexmagu rü tama choxü̃ pexo, rü 
ngẽmaca̱x chanaxwa̱xe i nhu̱xma rü ta 
chauga pexĩnüẽ. 13 Rü pema rü marü 
nüxü̃ pecua̱x rü jexguma noxri pemaã 
nüxü̃ chixuxgu ga Tupanaãrü ore i 
mexü̃, rü jema na chiḏaawexü̃gagu nixĩ 
ga petanügu charüxã́ũxü̃ rü pemaã nüxü̃ 
chixuxü̃ ga Tupanaãrü ore. 14 Rü jema 
ḏaawe ga choxü̃́ jexmaxü̃, rü woo 
pexca̱x rü wüxi ga wa̱xtümüü̃ nixĩ, 
notürü tama choxü̃ pexo rü tama choxü̃ 
ípeta̱xüchi. Notürü meãma choxü̃ 
pejauxgü nhama wüxi ga Tupanaãrü 
orearü ngeruü̃ i dauxü̃cü̱̃ã̱x chiĩxü̃rüü̃. 
Rü nhama Ngechuchu ja Cristu 
chiĩxü̃rüü̃, meãma choxü̃ pejauxgü. 
15 ¿Notürü ṯacü e̱xna nangupetü namaã 
ga jema perü taãẽ ga noxri pexü̃́ 
jexmaxü̃? Erü pemaã nüxü̃ chixu rü 
noxri petanüwa chajexmagu rü poraãcü 
chamaã petaãẽgü. Rü jexguma chi pexü̃́ 
natauxchagu, rü pemaã nanguxü̃gu, rü 
chi pexetü pejaxu na choxna 
penaxãxü̃ca̱x, jerü jemaãcü poraãcü 
chamaã petaãẽgü ga jexguma. 
16 ¿Notürü ṯacü pexü̃ naxüpetü i 
nhu̱xmax? ¿Pexca̱x rü e̱xna perü uwanü 
chixĩ jerü pemaã nüxü̃ chixu ga 
Tupanaãrü ore i aixcuma ixĩxü̃? 17 Rü 
ngẽma duü̃xü̃gü i pexü̃ ngúexẽẽxü̃ na 
Judéugücümagu na pexĩxü̃ca̱x, rü pegu 
narüxĩnüẽneta, tama aixcuma ṯacü rü 
GÁRATAANECÜ̱̃Ã̱X 4 
O Novo Testamento na língua ticuna do Brasil, 2da ed. ©2009, Liga Bíblica
478 
mexü̃ca̱x nadaugü. Erü nümagü rü 
toxna pexü̃ nixĩgachixẽẽchaü̃ na 
ngẽmaãcü naga pexĩnüẽxü̃ca̱x. 18 Rü 
ngẽma togü rü marü name na pegu 
naxĩnüẽxü̃, notürü nanaxwa̱xe na perü 
mexü̃ca̱x nadaugüxü̃ i guxü̃guma. Rü 
tama name na petanüwa 
changẽxmaguxicatama perü mexü̃ca̱x na 
nadaugüxü̃ i ngẽma togü. 19 Pa 
Chauxacügüx, wenaxãrü nhama wüxi i 
mama ngĩxãcümaã ngu̱xnecacürüü̃ 
poraãcü pexca̱x ngúxü̃ chinge na 
aixcuma meã Cristuaxü̃́ pejaxõgüxü̃ca̱x 
rü aixcuma naxca̱x na pemaxẽxü̃ca̱x. Rü 
ngẽmaãcü tá chixĩ nhu̱xmatáta Cristu 
naxwa̱xexü̃rüü̃ peixĩgü i perü maxü̃wa. 
20 Rü chierü nhu̱xmatama pexü̃tawa 
changẽxmagu na pemaã 
chidexaxü̃chixü̃ca̱x, rü tama nhu̱xmarüü̃ 
pexca̱x chanaxümatümarexü̃ca̱x. Erü 
nhu̱xma rü tama nüxü̃ chacua̱x na 
ṯacügu pemaã charüxĩnüxü̃. 
 
Ore i cua̱xruü̃ i Abrã́ũxü̃taxü̃ ga 
Agáchiga rü nama̱xü̃chi ga 
Charachiga 
21 Rü pema na ngẽma Muĩsé ümatüxü̃ i 
mugütüü̃wa pegü 
pengẽxmagüxẽẽchaü̃xü̃, rü chanaxwa̱xe 
i chamaã nüxü̃ peixu ngoxi aixcuma 
nüxü̃ pecuá na nhuxũ nhaxü̃ i ngẽma 
mugü. 22 Erü ngẽma mugüwa nüxü̃ 
tadau rü Abrã́ũ rü nüxü̃́ najexma ga 
taxre ga nane. Rü wüxi ga nane rü 
naxü̃taxü̃ ga Agáwa nüxü̃́ najexma, rü 
naĩ ga nane rü nama̱xü̃chi ga Charawa 
nüxü̃́ najexma. 23 Rü guma nane ga 
naxü̃taxü̃wa nüxü̃́ jexmacü, rü nabu jerü 
jema nixĩ ga norü ngúchaü̃ ga Abrã́ũ. 
Notürü guma nane ga nama̱xü̃chiwa 
nüxü̃́ jexmacü, rü nabu jerü jemaãcü 
inaxuneta ga Tupana. 24-25 Rü pemaã 
nüxü̃ chixu i ngẽma ore erü ngẽmawa 
nangẽxma i ṯacü i aixcuma ixĩxü̃ i 
pexca̱x chango̱xẽẽchaü̃xü̃. Rü jema taxre 
ga ngexü̃gü rü taxre i cua̱xruü̃gü nixĩgü 
na ngẽmawa nüxü̃ icuáxü̃ca̱x na 
nhuxãcü Tupana duü̃xü̃güxü̃ 
rüngü̃xẽẽxü̃ na naxü̃tawa 
nangugüxü̃ca̱x. Rü jema nüxĩraü̃xü̃ ga 
norü ngü̃xẽẽ nixĩ ga jexguma Chinaĩãrü 
ma̱xpǘnewa Muĩséna naxããgu ga norü 
mugü na naga naxĩnüẽxü̃ca̱x ga 
duü̃xü̃gü. Rü jema mugü ga Muĩséna 
naxãxü̃ ga Chinaĩwa rü Agá ijixĩ ga norü 
cua̱xruü̃. Rü jema nge ga Agá rü 
naxü̃taxü̃ ijixĩ ga Abrã́ũ rü jemaca̱x ga 
ngĩxãcügü rü ngĩxrüü̃tama togütüü̃wa 
najexmagü rü tama ínanguxü̃. Rü 
jemaãcü ga jema nge rü wüxi i cua̱xruü̃ 
ijixĩ nachiga i ngẽma Judéugü i nhu̱xma 
maxẽxü̃ rü ngẽma mugüwe rüxĩxü̃. Erü 
nümagü rü nhu̱xma rü ta natüü̃wa 
nangẽxmagü i ngẽma mugü ga Muĩsé 
jaxuxü̃ ga ma̱xpǘne ga Chinaĩ ja 
Arábiaanewa ngẽxmanewa. Rü nhu̱xma 
rü ta ngẽma mugügu naxĩ rü tama nüxü̃ 
narüxoe. 26-28 Notürü jema nge ga Abrã́ũ 
nama̱xü̃chi rü tama Agárüü̃ ijixĩ. Rü 
ngĩne ga Isaqui rü nabu jerü Tupanaãxü̃́ 
najaxõ ga Abrã́ũ ga jexguma Tupana 
namaã nüxü̃ ixuxgu rü tá na nüxü̃́ 
najexmaxü̃ ga wüxi ga nane. Rü 
nhu̱xma Pa Chaueneẽgüx, jixema rü ta 
tajaxõ i ngẽma Tupana tamaã 
ixunetaxü̃. Rü ngẽmaca̱x i nhu̱xma rü 
tama ngẽma nuxcümaxü̃güxü̃ i 
mugütüü̃wa tangẽxmagü. Rü ngẽmaãcü 
Abrã́ũ nama̱xü̃chixacügürüü̃ tixĩgü. Rü 
ngẽmaãcü nüxü̃ tadau na aixcuma 
GÁRATAANECÜ̱̃Ã̱X 4 
O Novo Testamento na língua ticuna do Brasil, 2da ed. ©2009, Liga Bíblica
479 
Tupana janguxẽẽxü̃ i norü ore ga Abrã́ũ 
nama̱xü̃chichiga ümatüxü̃ i nhaxü̃: 
“¡Nataãẽ, Pa Ngecü i Ngexacücü! 
¡Rü curü taãẽmaã rüxáixnaxü̃ 
woo tagumachire̱x na 
cuxãxãcüxü̃! Erü tá cuxãxãcü, 
rü ngẽma ngexü̃ i cuxü̃taxü̃ i 
cuteaxü̃́ ãxãcüxü̃ãrü jexera tá 
cuxü̃́ nangẽxma i cuxacügü”, 
nhaxü̃. 29 Notürü guma Abrã́ũ nane ga 
naxü̃taxü̃wa nüxü̃́ jexmacü, rü chixri 
namaxü̃ namaã ga guma Abrã́ũ nane ga 
Tupanaãrü unetagagu bucü. Rü 
ngẽxgumarüü̃ ta i nhu̱xma rü jixema i 
Tupanaãẽ i Üünexü̃gagu tüxü̃́ na 
nangẽxmaxü̃ i maxü̃, rü chixri tamaã 
nachopetü i ngẽma Judéugü i 
naxwa̱xegüxü̃ na nagu ixĩxü̃ i ngẽma 
mugü ga Muĩsé ümatüxü̃. 30 ¿Notürü 
nhuxũ nhaxü̃ i Tupanaãrü ore i 
ümatüxü̃wa? Rü dücax, ngẽmawa 
Abrã́ũmaã nüxü̃ nixu ga na ngĩxü̃ 
ínatáxü̃ca̱x ga naxü̃taxü̃ ngĩnemaã, jerü 
taxucürüwama jema ngĩnemaã 
najajauxje ga norü jemaxü̃ ga 
nama̱xwaxü̃chixü̃cü ga naneãrü tá ixĩxü̃. 
31 Rü ngẽmaãcü, Pa Chaueneẽgüx, rü 
nüxü̃ tadau rü tama Abrã́ũ 
naxü̃taxü̃xãcügürüü̃ tixĩgü, erü tama 
ngẽma mugütüü̃wa tangẽxmagü. Notürü 
Abrã́ũ nama̱xü̃chixacügürüü̃ tixĩgü, erü 
Tupanaãrü unetagagu tüxü̃́ nangẽxma i 
tórü maxü̃. 
 
Meã pegüna pedaugü na tama wena 
ngẽma mugütüü̃wa 
pengẽxmagüxü̃ca̱x 
 
5
  
1 Rü nhu̱xma ja Cristu rü marü tüxü̃ 
ínanguxü̃xẽẽ na tama ngẽma 
mugütüü̃wa ingẽxmagüxü̃ca̱x. Rü 
ngẽmaca̱x name nixĩ i pegüna pedaugü 
na tama wena natüü̃wa pegü 
pengẽxmagüxẽẽxü̃ca̱x i ngẽma mugü. 
2 ¡Rü choxü̃́ iperüxĩnüẽ! Rü chama i 
Pauru rü pemaã nüxü̃ chixu, rü 
ngẽxguma chi nagu pexĩxgu na pegü 
ípewiecha̱xmüpe̱xechiraü̃xü̃ na 
ngẽmaãcü penajaxuxü̃ca̱x i perü maxü̃, 
rü ngẽxguma ja Cristu rü chi taxuwama 
pexü̃́ name. 3 Rü wena pemaã nüxü̃ chixu 
rü ngẽxü̃rüü̃ i jatü i nügü 
íwiecha̱xmüpe̱xechiraü̃chaü̃xü̃ na 
ngẽmaãcü Tupanape̱xewa namexü̃ca̱x, 
rü name nixĩ i nüxna nacua̱xãchi na 
taxucürüwa ngẽmaãcü na najauxãxü̃ i 
norü maxü̃ ega tama aixcuma naga 
naxĩnügu i guxü̃ma i togü i mugü. 4 Rü 
guxãma i pema i nagu rüxĩnüẽxẽ na 
Tupanape̱xewa peimexü̃ ega nagu 
pexĩxgu i ngẽma mugü, rü pemaã nüxü̃ 
chixu rü marü Cristuna peixĩgachi i 
ngẽxgumax. Rü ngẽxgumarüü̃ ta pegü 
nüxna pejaxü̃xẽẽ i ngẽma ngechaü̃ ga 
noxri Tupana namaã pexü̃ ngechaü̃xü̃. 
5 Notürü Tupanaãẽ i Üünexü̃ nixĩ i tüxü̃ 
rüngü̃xẽẽxü̃ na jaxõgüxü̃ca̱x. Rü 
ngẽmaca̱x nixĩ i ínaṉg̱uxẽẽxü̃ na 
Cristugagu Tupanape̱xewa imexü̃. 6 Rü 
ngẽmaca̱x i nhu̱xma na Ngechuchu ja 
Cristuarü duü̃xü̃gü ixĩgüxü̃, rü nüẽ́tama 
nixĩ ega woo íiwiecha̱xmüpe̱xechiraü̃gu 
rü e̱xna tama, erü tama ngẽma nixĩ i 
Tupanape̱xewa tüxü̃ mexẽẽxü̃. Rü ngẽma 
Tupana naxwa̱xexü̃ i nhu̱xma nixĩ na 
aixcuma jaxõgüxü̃ rü ngẽmaãcü jigü na 
ingechaü̃güxü̃. 7 Pema rü meãma 
ipenaxügü na Cristuwe perüxĩxü̃. ¿Rü 
texé e̱xna pexü̃́ nüxü̃ taxoo̱x na tama 
naga pexĩnüẽãmaxü̃ca̱x i norü ore i 
aixcuma ixĩxü̃? 8 Rü pemaã nüxü̃ chixu, 
GÁRATAANECÜ̱̃Ã̱X 4 
,  
5 
O Novo Testamento na língua ticuna do Brasil, 2da ed. ©2009, Liga Bíblica
480 
rü tama Tupana ga noxri pexca̱x c̱acü 
nixĩ ja jima pexü̃́ nüxü̃ oócü. 9 Rü name 
nixĩ i nüxna pecua̱xãchie rü wüxitama i 
duü̃xü̃ i chixexü̃ üxü̃, rü nanachixexẽẽ i 
guxü̃ma i togü i natanüxü̃gü, nhama 
wüxi i íraxü̃ i põũãrü puxẽẽruü̃ rü wüxi i 
taxü̃ i põũchara ipuxẽẽxü̃rüü̃. 10 Chama 
rü chajaxõ na tórü Cori tá pexü̃ 
rüngü̃xẽẽxü̃ na chama nagu 
charüxĩnüxü̃rüü̃ nagu perüxĩnüẽxü̃ca̱x. 
Notürü Tupana tá nanapocu i ngẽma 
duü̃xü̃ i pexü̃ chixeãẽxẽẽxü̃, rü nüẽ́tama 
nixĩ ega woo texé tixĩgu. 11 Rü nümaxü̃ i 
duü̃xü̃gü rü chauchiga nidexagü, rü 
nüxü̃ nixugüe na chama rü duü̃xü̃güxü̃ 
changúexẽẽxü̃ na nügü 
ínawiü̃cha̱xmüpe̱xechiraü̃xü̃ca̱x rü mugü 
na janguxẽẽgüxü̃ca̱x na ngẽmaãcü nüxü̃́ 
nangẽxmaxü̃ca̱x i maxü̃ i taguma gúxü̃. 
Notürü, Pa Chaueneẽgüx, rü ngẽxguma 
chi ngẽmaãcü duü̃xü̃güxü̃ changúexẽẽgu, 
rü tau chima chawe ningẽxü̃tanü i 
Judéugü, erü tau chima naãẽwa nangu̱x 
i ngẽma ore i nüxü̃ chixuxü̃ nachiga ja 
Cristu ga curuchagu taxca̱x jucü. 
12 Notürü ngẽma duü̃xü̃gü i pexü̃ 
chixeãẽgüxü̃ rü pexü̃ ucu̱xẽgüxü̃ na pegü 
ípewiü̃cha̱xmüpe̱xechiraü̃xü̃ca̱x, rü 
¿tü̱xcüü̃ e̱xna i nümagü i tau noxtacüma 
nügü jacaugüpüxücharexegüxü̃ ta? 
13 Notürü pemax, Pa Chaueneẽgüx, rü 
Tupana pexca̱x naca na ngẽma mugüna 
ípenguxü̃xü̃ca̱x. Notürü nhu̱xma na 
nüxna ípenguxü̃xü̃, rü tama name i 
ngẽmaca̱x pexeneãrü ngúchaü̃ pexügü. 
Notürü name nixĩ na pegü 
pengechaü̃güxü̃ rü ngẽmaãcü pegü 
perüngü̃xẽẽgüxü̃ i wüxichigü. 14 Erü 
guxü̃ma i Tupanaãrü mugü rü wüxi i 
muwatama nango̱x rü nhanagürü: 
“¡Rü nüxü̃ nangechaü̃ i cumücü na 
cugütama cungechaü̃xü̃rüü̃!” 
nhanagürü. 15 Notürü name nixĩ i 
pexuãẽgü erü ngẽxguma chi pegümaã 
penuẽgu rü pegüchi pexaiegu, rü 
ngürüãchi tá pegü pewoone rü tá 
ipejanaxoxẽẽ i Tupanaãrü ore i pewa 
ngẽxmaxü̃. 
 
Ngẽma taxüneãrü ngúchaü̃ rü tama 
Tupanaãẽ i Üünexü̃ãrü 
ngúchaü̃maã nawüxigu 
16 Pemaã nüxü̃ chixu, rü name nixĩ i 
Tupanaãẽ i Üünexü̃ naxwa̱xexü̃ãcüma 
pemaxẽ. Rü ngẽxguma ngẽmaãcü 
pemaxẽgu, rü tãũxü̃táma pexeneãrü 
ngúchaü̃ pexügü. 17 Erü ngẽma 
taxüneãrü ngúchaü̃ rü tama Tupanaãẽ 
i Üünexü̃ãrü ngúchaü̃maã nawüxigu. 
Rü ngẽma Tupanaãxẽ i Üünexü̃ãrü 
ngúchaü̃ rü tama taxüneãrü 
ngúchaü̃maã nawüxigu. Erü ngẽma 
taxre i ngúchaü̃gü, rü nügüchi naxaie 
erü wüxichigü i ngẽma rü tamaã 
inacuáxchaü̃. Rü ngẽmaca̱x i pema rü 
taxucürüwa penaxü i ngẽma 
pematama penaxwa̱xexü̃. 18 Notürü 
ngẽxguma Tupanaãẽ i Üünexü̃ pemaã 
icua̱xgux, rü marü tama ngẽma 
nuxcümaxü̃güxü̃ i mugütüü̃wa 
pengẽxmagü. 19 Rü meãma nango̱x na 
nhuxãcü namaxẽxü̃ i ngẽma duü̃xü̃gü i 
naxü̃neãrü ngúchaü̃ ügüxü̃, rü naĩ i 
ngemaã maxẽxü̃, rü airugürüü̃mare 
ixĩgüxü̃. Rü tama naxãneẽ na ṯacü rü 
chixexü̃ naxügüxü̃. 20 Rü 
tupananetachicüna̱xãgüxü̃ nicua̱xüü̃gü, 
rü najuüe rü nangṍxwa̱xegü, rü aigu 
narüxĩnüẽ, rü nachoxü̃gawa̱xegü, rü 
togüchi naxaie norü ngẽmaxü̃güca̱x, rü 
GÁRATAANECÜ̱̃Ã̱X 5 
O Novo Testamento na língua ticuna do Brasil, 2da ed. ©2009, Liga Bíblica
481 
nanuxwa̱xegü, rü duü̃xü̃güxü̃ 
naxucu̱xẽgü na to i ngu̱xẽẽtaegu 
naxĩxü̃ca̱x, rü ngẽmaãcü najatoje i 
duü̃xü̃gü na tama wüxigu 
naxĩnüẽxü̃ca̱x. 21 Rü togüarü 
ngẽmaxü̃güca̱x nixãũxãchigü, rü 
nangãxẽwa̱xegü, rü peta naxügüecha, 
rü nanaxügü i muxü̃ma i togü i 
chixexü̃gü i ngẽxgumarüü̃ ixĩxü̃. Rü 
ngẽmaca̱x, wena pemaã nüxü̃ chixu rü 
guxü̃ma i ngẽma duü̃xü̃gü i ngẽmaãcü 
maxẽxü̃, rü nataxutáma i nachica i 
ngextá Tupana ãẽ̱xgacü íjiĩxü̃wa. 
22 Notürü ngẽxguma Tupanaãẽ i 
Üünexü̃ tamaã icua̱xgu, rü nüma nixĩ i 
tüxü̃ nangü̃xẽẽxü̃ na jigü 
ingechaü̃güxü̃ca̱x, rü itaãẽgüxü̃ca̱x, rü 
meã jigümaã imaxẽxü̃ca̱x, rü jaxna 
namaã ixĩnüẽxü̃ca̱x i togü, rü togümaã 
imecümagüxü̃ca̱x, rü togüxü̃ 
rüngü̃xẽẽgüxü̃ca̱x, rü aixcuma 
janguxẽẽxü̃ca̱x i ngẽma nüxü̃ ixuxü̃. 
23 Rü ngẽxgumarüü̃ ta Naãẽ i Üünexü̃ 
tüxü̃ narüngü̃xẽẽ na tama chixexü̃maã 
nataeguxẽẽxü̃ca̱x ega togü chixexü̃ 
tamaã ü̱xgux. Rü tüxü̃ narüngü̃xẽẽ na 
meãma jigünatama idauxü̃ca̱x na tama 
chixexü̃gu ij̱ixü̃ca̱x. Rü nataxuma i 
mugü i nachu̱xuxü̃ na naxüxü̃ i ngẽma 
mexü̃gü. 24 Rü ngẽma duü̃xü̃gü i 
aixcuma Ngechuchu ja Cristuarü 
duü̃xü̃gü ixĩgüxü̃, rü marü nüxü̃ 
narüxoe ga jema nuxcümaxü̃xü̃ ga 
norü maxü̃ ga chixexü̃, rü jema 
naxü̃neãrü ngúchaü̃gü ga chixexü̃, rü 
guxü̃ma ga ṯacü ga to ga ngúchaü̃ ga 
tama mexü̃. 25 Rü nhu̱xma na 
Tupanaãẽ i Üünexü̃ tüxna naxãxü̃ i 
tórü maxü̃, rü name nixĩ i nüma tórü 
maxü̃maã na inacuáxü̃. 26 Rü tama 
name i jigü ítarüta rü togümaã tanuãẽ, 
rü bai na ṯacüca̱x ixãũxãchixü̃. 
 
Name nixĩ i guxãma i pema rü pegü 
perüngü̃xẽẽgü i wüxichigü 
 
6
  
1 Pa Chaueneẽgüx, ngẽxguma chi 
texéxü̃ peda̱xgu na ṯacü rü 
chixexü̃gu tanguxü̃, rü pema na 
Tupanaãẽ i Üünexü̃ naxwa̱xexü̃ãcüma 
na pemaxẽxü̃, rü name nixĩ i tüxü̃ 
pengechaü̃ãcüma tüxü̃ perüngü̃xẽẽ na 
itajarüwe̱xãchiãẽxü̃ca̱x. ¡Notürü 
pexuãẽgü i wüxichigü, na tama pema rü 
ta nagu pej̱ixü̃ca̱x i ngẽma chixexü̃! 
2 ¡Rü pegü perüngü̃xẽẽgü i ngẽxguma 
texé petanüwa guxchaxü̃gü tüxü̃́ 
ngẽxmagu! Erü ngẽxguma ngẽmaãcü 
pegü perüngü̃xẽẽgu, rü ngẽmaãcü tá 
pejanguxẽẽ i ngẽma Cristu pexü̃ muxü̃. 
3 Rü ngẽxguma texé nagu rüxĩnügu na 
wüxi i ṯacü tixĩxü̃, rü tügütama 
tawomüxẽẽ, erü Tupanape̱xewa rü 
taxuü̃machire̱x tixĩ. 4 Rü ngẽmaca̱x i 
wüxichigü, rü name nixĩ i tügüarü 
maxü̃tama tangugü. Rü ngẽxguma 
namexgu i tümaãrü maxü̃, rü tügümaã 
tátama tataãẽ, rü nataxuma i tü̱xcüü̃ 
togüarü maxü̃wa tügü tangugüarü 
maxü̃ã̱x. 5 Erü tanaxwa̱xe i wüxichigü na 
tümaãrü maxü̃natama tadauxü̃ i 
Tupanape̱xewa. 6 Rü jíxema najaxuxe i 
ngu̱xẽẽtae i Tupanaãrü orewa rü 
tanaxwa̱xe na tümaãrü ngu̱xẽẽruü̃maã 
taṉg̱auxü̃ i nagúxü̃raü̃xü̃ i tümaãrü 
ngẽmaxü̃gü. 7 ¡Rü pexuãẽgü na tama 
ípetüexü̃ca̱x i perü maxü̃wa! Erü 
taxucürüwa texé Tupanaxü̃ tawomüxẽẽ. 
Rü jíxema chixexü̃ ǘxe, rü chixexü̃ tá 
tajaxu. Rü jíxema mexü̃ ǘxe, rü mexü̃ tá 
nixĩ i tajaxuxü̃. 8 Rü jíxema 
GÁRATAANECÜ̱̃Ã̱X 5 
,  
6 
O Novo Testamento na língua ticuna do Brasil, 2da ed. ©2009, Liga Bíblica
482 
tümaxüneãrü ngúchaü̃ üxe, rü ngẽma 
tümaxü̃neãrü ngúchaü̃ rü tá juwa tüxü̃ 
naga. Notürü jíxema Tupanaãẽ i 
Üünexü̃ãrü ngúchaü̃ üxe, rü ngẽma 
Tupanaãẽ i Üünexü̃wa tá tanajaxu i 
maxü̃ i taguma gúxü̃. 9 Rü ngẽmaca̱x 
tama name na nüxü̃ rüchauexü̃ na mexü̃ 
ixüexü̃. Erü ngẽxguma chi tama nüxü̃ 
rüchauegu, rü düxwa mexü̃ tá tajaxu i 
Tupanaxü̃tawa. 10 Rü ngẽmaca̱x 
ngẽxguma tüxü̃́ nangẽxmagu na 
ṯacümaã togüxü̃ rüngü̃xẽẽxü̃, rü name 
nixĩ i guxãxü̃ma tarüngü̃xẽẽ. Notürü 
jexera tanaxwa̱xegü na nüxü̃ 
rüngü̃xẽẽgüxü̃ i ngẽma taeneẽgü rü 
taeja̱xgü i jaxõgüxü̃. 
 
Pauru najaxucu̱xẽgü ga jema 
jaxõgüxü̃ rü nüxü̃ narümoxẽ 
11 Rü nuã tá ichanaxügü na 
chamaxü̃chima cha̱xme̱xmaã pexca̱x 
chanaxümatüxü̃ i nhaã popera. ¡Rü 
dücax, nüxü̃ peda̱x i ngẽma chama 
chaxümatüxü̃ na nhuxãcü natamatüxü̃! 
12 Rü ngẽma Judéugü i pexü̃ ngúexẽẽxü̃ 
na pegü 
ípewiecha̱xmüpe̱xechiraü̃güxü̃ca̱x, rü 
ngẽmaãcü pexü̃ namu erü 
nanataãẽxẽẽgüchaü̃ i ngẽma togü i 
Judéugü na tama nachi naxaiexü̃ca̱x 
nagagu na Ngechuchu ja Cristu ga 
curuchagu jucüaxü̃́ na jaxõgüãxü̃. 13 Erü 
woo i nümagü na 
ínawiü̃cha̱xmüpe̱xechiraü̃xü̃, rü tama 
najanguxẽẽ i guxü̃ma i mugü. Notürü 
nümagü rü nanaxwa̱xegü na pegü 
ípewiü̃cha̱xmüpe̱xechiraü̃xü̃, na jixcama 
nügü jacua̱xüü̃güxü̃ca̱x rü togü i 
Judéugümaã nüxü̃ na jaxuxü̃ca̱x na 
pema rü ta naxrüü̃ nagu pexĩxü̃ i ngẽma 
nuxcümaxü̃güxü̃ i mugü. 14 Notürü i 
chama rü chaugü chicua̱xüü̃ erü nüxü̃́ 
chajaxõ ja tórü Cori ja Ngechuchu ja 
Cristu ga curuchagu jucü. Rü 
ngẽmaca̱xicatama nixĩ i chaugü 
chicua̱xüü̃xü̃. Rü nhu̱xma na Cristu ga 
curuchagu jucüaxü̃́ chajaxõxü̃, rü marü 
tama nagu charüxĩnü i nhama i naãne 
rü norü ngẽmaxü̃gü. Rü ngẽxgumarüü̃ 
ta i nhama i naãne rü marü tama choxü̃ 
nacuáxchaü̃. 15 Erü ngẽxguma 
Ngechuchu ja Cristuarü duü̃xü̃gü 
ixĩgügu, rü Tupanape̱xewa rü taxuü̃ma 
nixĩ i ngẽma na 
íiwiecha̱xmüpe̱xechiraü̃xü̃ rü e̱xna tama. 
Notürü ngẽma aixcuma nape̱xewa mexü̃ 
nixĩ na naxüchicüüxü̃ i tórü maxü̃ na 
ngexwacaxü̃xü̃ i duü̃xü̃gü ixĩgüxü̃ca̱x. 
16 Rü Tupanana naxca̱x chaca na pexü̃ 
nataãẽxẽẽgüxü̃ca̱x rü nüxü̃́ 
pengechaü̃tümüü̃güxü̃ca̱x i guxãma i 
pema i aixcuma janguxẽẽgüxe i ngẽma 
pemaã nüxü̃ chixuxü̃, rü guxãma ja 
jíxema aixcuma Tupanaãrü duü̃xü̃gü 
ixĩgüxe. 17 Rü nhu̱xmawena rü tama 
chanaxwa̱xe na texé ṯacü rü guxchaxü̃gü 
choxna ãxü̃. Erü chama rü aixcuma tórü 
Cori ja Ngechuchuarü duü̃xü̃ chixĩ. Rü 
ngẽma chorü o̱xrigüchica i chawa 
ngẽxmagüxü̃wa nüxü̃ pecua̱x na 
aixcuma jiĩxü̃ i ngẽma. 18 Pa 
Chaueneẽgüx, chanaxwa̱xe i tórü Cori ja 
Ngechuchu ja Cristu pexü̃ narüngü̃xẽẽ i 
guxãma i pemax. Rü ngẽmaãcü jiĩxü̃. 
Rü nuãma pexna, 
Pauru  
GÁRATAANECÜ̱̃Ã̱X 6 
O Novo Testamento na língua ticuna do Brasil, 2da ed. ©2009, Liga Bíblica
483 
 
Pauru rü nüxü̃ narümoxẽ ga 
 
jema jaxõgüxü̃ ga Epéchiuarü 
ĩãnewa jexmagüxü̃ 
 
1
  
1 Pa Chaueneẽgü ja Epéchiuwa 
Ngẽxmagüxe, chama i Pauru nixĩ i 
pexca̱x chanaxümatüxü̃ i nhaã popera. 
Rü chama i Pauru chixĩ i Tupana choxü̃ 
jaxuxü̃ na Ngechuchu ja Cristu choxü̃ 
muxü̃ca̱x na duü̃xü̃gümaã nüxü̃ 
chixuxü̃ca̱x i norü ore. Rü pexca̱x 
chanaxümatü i guxãma i pema ja 
Epéchiuarü ĩãnewa ngẽxmagüxe rü 
Tupanaãrü duü̃xü̃gü ixĩgüxe rü 
Ngechuchu ja Cristuaxü̃́ jaxõgüxe. 2 Rü 
chanaxwa̱xe i pexü̃ narüngü̃xẽẽ rü pexü̃ 
nataãẽxẽẽ ja Tanatü ja Tupana rü tórü 
Cori ja Ngechuchu ja Cristu. 
 
Tupana rü poraãcü tüxü̃ 
narüngü̃xẽẽ erü Cristuarü 
duü̃xü̃gü tixĩgü 
3 Rü name nixĩ i nüxü̃ ticua̱xüü̃gü ja 
Tanatü ja Tupana ja tórü Cori ja 
Ngechuchu ja Cristunatü. Rü name nixĩ 
i ngẽmaãcü tanaxü erü nhu̱xma na 
Cristuarü duü̃xü̃gü ixĩgüxü̃, rü nüma ja 
Tupana rü dauxü̃wa taxca̱x ne nanamu i 
nagúxü̃raü̃xü̃ i ngü̃xẽẽ i Naãẽ i 
Üünexü̃wa ne ĩxü̃ i tórü maxü̃ca̱x ixĩxü̃. 
4-5 Rü tautama naãne ü̱xgu, rü 
Cristugagu Tupana tüxü̃ nidexechi na 
nape̱xewa ixüünegüxü̃ca̱x rü na 
nataxuxü̃ca̱x i tórü chixexü̃ i nape̱xewa. 
Rü Tupana rü poraãcü tüxü̃ nangechaü̃. 
Rü jemaca̱x nuxcümamatama tüxü̃ 
naxuneta na naxãcügüxü̃ tüxü̃ 
nadexü̃ca̱x Ngechuchugagu. Rü jemaãcü 
nanaxü jerü jema nixĩ ga norü ngúchaü̃. 
6 Rü ngẽmaca̱x name nixĩ i guxü̃guma 
nüxü̃ ticua̱xüü̃gü ja Tupana. Erü nüma 
rü poraãcüxü̃chima tamaã namecüma rü 
poraãcü tüxü̃ narüngü̃xẽẽ ga jexguma 
taxca̱x núma namuãxgu ga Nane ja 
nüxü̃ nangechaü̃xü̃chicü. 7 Rü Tupana rü 
poraãcü tüxü̃ nangechaü̃, rü jemaca̱x 
nanamu ga Nane na taxca̱x najuxü̃ rü 
nagü inabaxü̃ na jemaãcü tüxü̃ 
ínanguxü̃xẽẽü̃ca̱x rü tüxü̃́ nüxü̃ 
nangechaü̃xü̃ca̱x ga tórü pecadugü. 8 Rü 
Tupana tüxü̃ nüxü̃ nadauxẽẽ na 
nhuxãcü poraãcü tüxü̃ nangechaü̃xü̃ ga 
jexguma tüxna naxããxgu ga guxü̃ma ga 
tórü cua̱x na taãẽxü̃ icuáxü̃ca̱x rü tüxü̃́ 
 
POPERA GA EPÉCHIUWA JEXMAGÜXÜ̃ GA  
 
 
JAXÕGÜXÜ̃TANÜWA NAMUXÜ̃ GA PAURU 
 
 
O Novo Testamento na língua ticuna do Brasil, 2da ed. ©2009, Liga Bíblica
484 
natauxchaxü̃ca̱x i norü ore. 9 Rü tüxü̃ 
nüxü̃ nacua̱xẽẽ ga norü ngúchaü̃ ga 
noxri nüxĩcatama nüxü̃ nacuáxü̃. Rü 
jema norü ngúchaü̃ ga 
nuxcümaxü̃chima Cristumaã nagu 
naxĩnüxü̃ ga Tupana, rü jema nixĩ ga 
nhama ga naãnewa na namuãxü̃ na tüxü̃ 
jamaxẽxẽẽxü̃ca̱x. 10 Rü jema nagu 
naxĩnüxü̃ nixĩ na Cristume̱xẽwa 
nangẽxmaxẽẽãxü̃ i guxü̃ma i dauxü̃guxü̃ 
i naãnewa ngẽxmaxü̃ rü guxü̃ma i 
nhama i naãnewa ngẽxmaxü̃. Rü 
ngẽmaãcü tá nanaxü ja Tupana i 
ngẽxguma nawa nanguxgu na 
janguxẽẽãxü̃. 11 Jerü nuxcümamatama 
Tupana toxü̃ nidexechi na Cristugagu 
tanajauxgüxü̃ca̱x i ngẽma maxü̃ i 
taguma gúxü̃ i nüma toxna 
naxãxchaü̃xü̃. Rü aixcuma jemaãcü toxü̃ 
narüngü̃xẽẽ jerü jema nixĩ ga norü 
ngúchaü̃ ga Tupana ja guxü̃ma ücü, 
ngẽma nüma nagu naxĩnüxü̃ãcüma. 
12 Rü jemaãcü Tupana toxü̃ nidexechi na 
naxca̱x tamaxẽxü̃ca̱x rü nüxü̃ 
ticua̱xüü̃güxü̃ca̱x naxca̱x na tomaã 
namecümaxü̃ i toma i toxira Cristuaxü̃́ 
na tajaxõgüxü̃. 13 Rü jexgumarüü̃ ta ga 
pema i Epéchiucü̱̃ã̱xgü, rü jexguma 
nüxü̃ pexĩnüẽgu ga jema ore i aixcuma 
ixĩxü̃ i tüxü̃ maxẽxẽẽxü̃, rü jexguma 
Cristuaxü̃́ pejaxõgügu, rü natanüxü̃gü 
peixĩgü. Rü Tupana ga tamaã ixunetacü 
na tüxna namuãxü̃ca̱x i Naãẽ i Üünexü̃, 
rü marü pexna nanamu i ngẽma Naãẽ 
na nüxü̃ pecuáxü̃ca̱x na aixcuma norü 
duü̃xü̃gü peixĩgüxü̃. 14 Rü nüma ga 
Tupana núma nanamu ga Naãẽ i 
Üünexü̃ na nawa nüxü̃ icuáxü̃ca̱x na 
aixcuma tá tüxna naxããxü̃ i guxü̃ma ga 
jema tamaã inaxunetaxü̃. Rü jixema na 
noxrü ixĩgüxü̃ rü tá aixcuma tanajaxu i 
guxü̃ma i ngẽma tamaã inaxunetaxü̃ i 
ngẽxguma wena núma naxũxgu na 
pecaduwa tüxü̃ íjanguxü̃xẽẽxü̃chixü̃ca̱x. 
Rü ngẽmaca̱x name nixĩ na nüxü̃ 
icua̱xüü̃güxü̃ ja Tanatü ja Tupana ja 
mexẽchicü. 
 
Pauru rü Tupanana naxca̱x 
naca na jema jaxõgüxü̃na 
naxããxü̃ca̱x ga cua̱x 
15-16 Rü ngẽmaca̱x, nhu̱xma na nüxü̃ 
chacuáxü̃ na aixcuma tórü Cori ja 
Ngechuchuaxü̃́ pejaxõgüxü̃ rü na 
aixcuma nüxü̃ pengechaü̃güxü̃ i guxü̃ma 
i ngẽma togü i Tupanaãrü ixĩgüxü̃, rü 
ngẽmaca̱x taguma nüxü̃ charüchau na 
pexca̱x moxẽ nüxna chaxãxü̃ rü pexna 
chacua̱xãchixü̃ i chorü jumuxẽwa. 17 Rü 
ngẽxguma namaã chidexagu ja Tanatü 
ja Tupana ja mexẽchicü ja Nanatü ja 
tórü Cori ja Ngechuchu ja Cristu, rü 
naxca̱x nüxna chaca na pexna 
naxããxü̃ca̱x i ngẽma cua̱x i Naãẽ i 
Üünexü̃wa ne ũxü̃. Rü ngẽma Naãẽ i 
Üünexü̃ tá nixĩ i pexca̱x nango̱xẽẽxü̃ i 
Tupanaãrü ore i mexü̃ na jexeraãcü 
nüxü̃ pecuáxü̃ca̱x ja Tupana. 18 Rü 
Tupanana naxca̱x chaca na nümatama 
pexü̃ jango̱xnaãẽxẽẽxü̃ca̱x, na nüxü̃ 
pecuáxü̃ca̱x na ṯacü jiĩxü̃ i ngẽma 
ípenaṉg̱uxẽẽxü̃ i naxca̱x pexü̃ 
jadexechixü̃. Rü nüxna naxca̱x chaca na 
pexü̃ nüxü̃ nacua̱xẽẽxü̃ca̱x na nhuxãcü 
namexẽchixü̃ i ngẽma maxü̃ i taguma 
gúxü̃ i nüma norü duü̃xü̃güca̱x 
namexẽẽxü̃ i dauxü̃guxü̃ i naãnewa. 
19-20 Rü ngẽxgumarüü̃ ta rü nüxna 
naxca̱x chaca na pexü̃ nüxü̃ 
nacua̱xẽẽxü̃ca̱x na nhuxãcü nataxüchixü̃ 
EPÉCHICÜ̱̃Ã̱X 1 
O Novo Testamento na língua ticuna do Brasil, 2da ed. ©2009, Liga Bíblica
485 
i norü pora i tawa ngẽxmaxü̃ rü namaã 
tüxü̃ nangü̃xẽẽxü̃ i jixema na jaxõgüxü̃. 
Rü ngẽmatama pora i taxü̃maã nixĩ ga 
napuracüxü̃ ga Tupana ga jexguma juwa 
Cristuxü̃ ínadaxẽẽgu rü dauxü̃guxü̃ ga 
naãnewa nagaãxgu rü nügüarü 
tügünecüwawa janatoxẽẽãgu na 
guxããrü ãẽ̱xgacü jiĩxü̃ca̱x. 21 Rü jemaãcü 
guxü̃ẽ́tüwa nanajexmaxẽẽ. Rü ngẽmaca̱x 
i nhu̱xma rü Cristume̱xẽwa nangẽxmagü 
i guxü̃ma i dauxü̃guxü̃ i naãnecü̱̃ã̱x i 
ãẽ̱xgacügü rü guxü̃ma i nhama i 
naãnecü̱̃ã̱x i ãẽ̱xgacügü. Rü ngẽmaãcü 
naxme̱xwa nangẽxmagü i guxü̃ma i pora 
i nhu̱xma ngẽxmagüxü̃ rü guxü̃ma i 
pora i tá ngẽxmagüxü̃. Rü ngẽmaãcü i 
nüma rü guxü̃ i ãẽ̱xgacügüarü ãẽ̱xgacü 
tá nixĩ i guxü̃guma. 22 Rü jemaãcü ga 
Tupana rü marü Cristume̱xẽwa 
nanajexmagüxẽẽ ga guxü̃ma. Rü 
jexgumarüü̃ ta Cristuxü̃ ningucuchixẽẽ 
na guxü̃ma i jaxõgüxü̃ẽru na jiĩxü̃ca̱x. 
23 Rü nhu̱xma rü guxü̃ma i jaxõgüxü̃ rü 
wüxigu Cristuarü nixĩgü. Rü nüma nixĩ i 
tawa nangẽxmaxü̃ i guxãma i jixema i 
nüxü̃́ na jaxõgüxü̃. Rü ngẽxgumarüü̃ ta 
nüma nixĩ i nangẽxmaxẽẽãxü̃ i guxü̃ma i 
ṯacü i ngẽxmaxü̃ i guxü̃wama. 
 
Tamaxẽ erü Tupana tüxü̃ 
nangechaü̃ 
 
2
  
1 Rü ü̃pa ga pema rü perü 
pecadugagu rü perü chixexü̃gagu 
nhama pejuexü̃rüü̃ peixĩgü. 2 Jerü ga 
pema rü nagu pexĩ ga jema chixexü̃ i 
nhama i naãnecü̱̃ã̱x i duü̃xü̃gü nagu ĩxü̃. 
Rü pema rü naga pexĩnüẽ ga Chataná i 
ṉg̱oxogüarü ãẽ̱xgacü ixĩxü̃. Rü nüma 
nixĩ i nüxü̃́ nangúchaü̃xẽẽãxü̃ na 
chixexü̃ naxügüxü̃ca̱x i guxü̃ma i ngẽma 
duü̃xü̃gü i tama Tupanaga ĩnüẽxü̃. 3 Rü 
guxãma ga jixema rü jemaãcü chixri 
tamaxẽ ga ü̃pa. Rü tanaxü ga tóxrütama 
ngúchaü̃, rü nagu taxĩ ga jema taxüne 
naxwa̱xexü̃ rü jema taãẽ naxwa̱xexü̃. Rü 
jemagagu jema togü ga duü̃xü̃gü ga 
chixexü̃ ügüxü̃rüü̃ nawa taxügü i ngẽma 
pocu i ãũcümaxü̃chixü̃ i Tupana 
mexẽẽxü̃. 4 Notürü ga Tupana rü 
poraãcü nüxü̃́ tangechaü̃tümüü̃gü rü 
poraãcü tüxü̃ nangechaü̃. 5 Rü jemaca̱x, 
woo tórü pecadugagu nhama ijuexü̃rüü̃ 
tixĩgü, notürü ga Tupana rü Cristuxü̃ 
ínadaxẽẽxü̃gagu tüxü̃ namaxẽxẽẽ. Rü 
nhu̱xma rü pexü̃́ nangẽxma i maxü̃ i 
taguma gúxü̃, erü Tupana pemaã 
namecüma. 6 Rü jema na Ngechuchu ja 
Cristuxü̃ wena namaxẽẽxü̃rüü̃ rü tüxü̃ rü 
ta namaxẽxẽẽ ga Tupana. Rü jemaãcü 
nanaxü na jixema rü ta Cristumücügü 
ixĩgüxü̃ca̱x, rü namaã ãẽ̱xgacügü 
ixĩgüxü̃ca̱x i dauxü̃guxü̃ i naãnewa. 7 Rü 
jemaãcü nanaxü ga Tupana na 
guxü̃gutáma duü̃xü̃güxü̃ nawéaxü̃ca̱x na 
nhuxãcü Cristugagu poraãcü tüxü̃ 
nangechaü̃xü̃ rü tamaã namecümaxü̃. 
8 Rü jemaãcü pemaã namecüma ga 
Tupana. Rü jemaca̱x penajaxu ga maxü̃ i 
taguma gúxü̃ jerü pejaxõgü. Rü ngẽma 
maxü̃ rü taxucürüwama pegünatama 
penaxã, notürü Tupana nixĩ ga pexna 
naxãmarecü ga jema. 9 Rü tama ṯacü i 
mexü̃ i pexüxü̃ca̱x nixĩ i pexü̃́ 
nangẽxmaxü̃ i ngẽma maxü̃, notürü 
Tupana nixĩ ja pexna naxãmarecü na 
ngẽmaãcü taxúema tügü icua̱xüüxü̃ca̱x. 
10 Rü Tupana nixĩ ga tüxü̃ maxẽxẽẽcü. 
Rü nhu̱xma rü tüxü̃́ nangẽxma i ngẽma 
maxü̃ jerü Ngechuchu ja Cristu tórü 
pecaduca̱x naju. Rü Tupana tüxna 
EPÉCHICÜ̱̃Ã̱X 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
486 
nanaxã i ngẽma maxü̃ na meã 
imaxẽxü̃ca̱x rü mexü̃ ixügüxü̃ca̱x. Rü 
jemaãcü tüxü̃ narüngü̃xẽẽ ga Tupana 
jerü woetama nuxcümaxü̃chima marü 
jemagu narüxĩnü. 
 
Cristu nixĩ ja tüxü̃ rüngüxmüẽxẽẽcü 
11-12 Rü ngẽmaca̱x i pema na tama 
Judéugü peixĩgüxü̃, rü name nixĩ i 
nüxna pecua̱xãchie na tama toxrüü̃ na 
peixĩgüxü̃ ga noxri rü tama Tupanaxü̃ 
na pecua̱xgüxü̃. Rü jema na tama toxrüü̃ 
peixĩgüxü̃ rü jemaca̱x ga toma ga 
Judéugü i togü na 
ítawiecha̱xmüpe̱xechiraü̃güxü̃, rü nüxü̃ 
tixugüe na pema rü tama 
Tupanape̱xewa na pemexü̃ jerü tama 
toxrüü̃ pegü 
ípewiecha̱xmüpe̱xechiraü̃gü. Rü 
jexguma ga pema rü tama Cristuxü̃ 
pecua̱xgü, jerü tama Tupanaãrü 
duü̃xü̃gü i Judéugütanüxü̃ peixĩgü. Rü 
tama nüxü̃ pecua̱xgü ga Tupana núma 
na namuxü̃ ga Nane na duü̃xü̃güarü 
pecaduca̱x najuxü̃ca̱x na nüxna 
naxããxü̃ca̱x i maxü̃ i taguma gúxü̃. Rü 
woo ga jema mexü̃gü ga Judéugümaã 
inaxunetaxü̃ ga Tupana, rü taxucürüwa 
penajaxu. Jerü nhama ga naãnewa rü 
pemaxẽmare, rü tama nüxü̃ pecua̱x ga 
ṯacü chi pexü̃ na üpetüxü̃ ga jexguma 
chi pejuegu jerü tama Tupanaxü̃ pecua̱x. 
13 Notürü woo ga noxri rü tama 
Tupanaxü̃ na pecuáxü̃, notürü i nhu̱xma 
rü nügüxü̃tawa pexü̃ nagagü. Rü 
Ngechuchu ja Cristuarü duü̃xü̃gü 
peixĩgü jerü pexca̱x naju rü nagü 
inanaba. 14-15 Rü nhu̱xma rü Cristu nixĩ 
ja tüxü̃ rüngüxmüẽxẽẽcü. Rü noxri ga 
toma ga Judéugü rü pechi taxaie jerü 
tama toxrüü̃ Judéugü peixĩgü. Notürü i 
nhu̱xma rü Cristu marü jigümaã tüxü̃ 
narüngüxmüẽxẽẽ. Rü jemaãcü 
wüxitama i duü̃xü̃güxü̃ tüxü̃ nixĩgüxẽẽ 
rü inajanaxoxẽẽ na jigüarü uwanü 
ixĩgüxü̃. Rü jexguma naju̱xgu ga Cristu 
rü tüxü̃ ínanguxü̃xẽẽ na tama natüü̃wa 
ijexmagüxü̃ca̱x ga jema nuxcümaxü̃güxü̃ 
ga mugü ga toma ga Judéugü nagu 
taxĩxü̃. Rü wüxitama i duü̃xü̃gü i 
ngexwacaxü̃xü̃ tüxü̃ nixĩgüxẽẽ i toma i 
Judéugü na tixĩgüxü̃ rü pema i tama 
Judéugü na peixĩgüxü̃. Rü jemaãcü 
nanaxü na guxãma i jixema rü norü 
duü̃xü̃gü na ixĩgüxü̃ca̱x. Rü jemaãcü 
jigümaã tüxü̃ inarüngüxmüẽxẽẽ. 16 Rü 
jexguma curuchagu naju̱xgu ga Cristu, 
rü inajanaxoxẽẽ ga jigüchi na ixaiexü̃. 
Rü jemaãcü ga Cristu rü Tupanamaã 
tüxü̃ inarüngüxmüẽxẽẽ, rü wüxitama i 
duü̃xü̃güxü̃ tüxü̃ nixĩgüxẽẽ. 17 Rü 
jexguma Cristu núma ũxgu, rü taxca̱x 
núma nanange ga ore ga mexü̃ ga marü 
jigümaã rü Tupanamaã na 
rüngüxmüẽxü̃. Rü jema ore rü toxca̱x 
nixĩ i toma i Judéugü ga toxira 
Tupanaxü̃ na tacuáxü̃. Rü jema ore rü 
pexca̱x rü ta nixĩ ga woo tama 
Tupanaxü̃ na pecua̱xgüxü̃ ga noxrix. 
18 Rü nhu̱xma rü guxãma i jixema rü 
Cristugagu tüxü̃́ natauxcha na Tanatü ja 
Tupanana ingaicamagüxü̃. Rü 
ngẽmatama Naãẽ i Üünexü̃ nixĩ i tüxü̃ 
rüngü̃xẽẽxü̃ na nüxna 
ingaicamagüxü̃ca̱x ja Tanatü ja Tupana. 
19 Rü ngẽmaca̱x i pema rü woo tama 
Tupanaxü̃ pecua̱xgü ga noxrix, rü woo 
tama norü duü̃xü̃gü peixĩgü ga jexguma, 
notürü tama ngẽmaãcü peixĩgü i 
nhu̱xmax. Erü nhu̱xma rü natanüxü̃ 
EPÉCHICÜ̱̃Ã̱X 2 
O Novo Testamento na língua ticuna do Brasil, 2da ed. ©2009, Liga Bíblica
487 
peixĩgü i guxü̃ma i ngẽma duü̃xü̃gü i 
Tupanaãrü ixĩgüxü̃. Rü aixcuma 
Tupanaxãcügüxü̃chi peixĩgü i nhu̱xmax. 
20-22 Guxãma i pema rü wüxi ja ĩpata ja 
mexü̃ne ja Tupana nawa maxü̃ne 
peixĩgü. Rü ngẽma chimentu i tijuru 
naẽ́tügu nugüxü̃, rü ngẽma rü 
Tupanaãrü ngúexü̃gü ga imugüxü̃ rü 
norü orearü uruü̃gü nixĩ. Rü jima tijuru 
ja nüxĩrama chimentuétüwa ixücuchicü 
rü Cristu nixĩ. Rü ngẽ́ma inanaxügü na 
naxüãxü̃ ja guxü̃nema ja jima ĩ. Rü 
düxwa ningu na wüxi ja tupauca ja 
taxü̃ne ja Cristugagu üünene na jiĩxü̃. 
Rü ngẽmaãcü i pema na Cristuarü 
peixĩgüxü̃ rü wüxigu tomaã pejanguxẽẽ 
ja wüxi ja tupauca ja taxü̃ne i ngextá 
Tupanaãẽ i Üünexü̃ ímaxü̃xü̃wa. 
 
Tupana rü Pauruxü̃ namu na ore i 
mexü̃xü̃ jaxuxü̃ namaã ga jema 
duü̃xü̃gü ga tama Judéugü ixĩgüxü̃ 
 
3
  
1 Rü nhu̱xma na jemaãcü Tupana 
pexü̃ rüngü̃xẽẽxü̃, rü chama i 
Pauru rü pexca̱x chajumuxẽ. Rü pemaã 
nüxü̃ chixu rü núma pocupataü̃wa 
changẽxma erü Ngechuchu ja Cristuarü 
duü̃xü̃ chixĩ. Rü nuxma chapocu erü 
guxü̃wama nüxü̃ chixuchiga na pema rü 
ta pexü̃́ nangẽxmaxü̃ i pechica i 
Tupanaxü̃tawa woo na tama Judéugü 
peixĩgüxü̃. 2 Rü maneca marü nüxü̃ 
pecuáchiga na nhuxãcü Tupana choxü̃ 
nangechaü̃ãcüma choxü̃ muxü̃ na pexü̃ 
charüngü̃xẽẽxü̃ca̱x rü pemaã nüxü̃ 
chixuxü̃ca̱x i norü ore i mexü̃. 3 Rü 
Tupana chamaã nanango̱xẽẽ rü choxü̃ 
nüxü̃ nacua̱xẽẽ ga jema ore ga pechiga 
ga noxri nüxĩcatama nüxü̃ nacuáxü̃. Rü 
jemachiga nixĩ ga íraruwa marü pexca̱x 
chaxümatüxü̃ ga noxrix. 4 Rü jexguma 
pexca̱x chanaxümatügu rü pemaã nüxü̃ 
chixu ga jema noxri ẽxü̃guxü̃ ga ore i 
nhuxãcü Tupana rü Cristugagu 
duü̃xü̃güxü̃ namaxẽxẽẽxü̃. Rü ngẽxguma 
meã nawa pengúegu i ngẽma popera rü 
tá nüxü̃ pecua̱x na aixcuma jiĩxü̃ ga 
jema ore ga noxri ẽxü̃guxü̃ ga nachiga 
pexca̱x chaxümatüxü̃. 5 Rü jema nixĩ ga 
ore ga ẽxü̃guxü̃ ga Tupana taxúexü̃ma 
meã nüxü̃ nacua̱xẽẽxü̃ ga noxrix. 
Notürü i nhu̱xma rü ngẽma Naãẽ i 
Üünexü̃ rü marü nanango̱xẽẽ i ngẽma 
ore naxca̱x i Tupanaãrü duü̃xü̃gü i 
üünexü̃ i jamugüxü̃ rü norü orearü 
uruü̃gü. 6 Rü nhu̱xma rü tá pemaã nüxü̃ 
chixu i nhuxãcü na jiĩxü̃ i ngẽma ore ga 
noxri ẽxü̃guxü̃. Rü dücax, woo tama 
Judéugü peixĩgü notürü i nhu̱xma rü 
pexca̱x rü ta nixĩ i ngẽma maxü̃ i 
taguma gúxü̃ ga noxri Tupana tomaã 
ixunetaxü̃. Rü nhu̱xma i pema rü ta 
norü duü̃xü̃gü peixĩgü. Rü pexca̱x nixĩ i 
guxü̃ma i ngẽma Tupanaãrü unetagü ga 
noxri tomaã nüxü̃ jaxuxü̃. Rü ngẽmaãcü 
i nhu̱xma rü Ngechuchu ja Cristugagu 
pexü̃́ nangẽxma i guxü̃ma i ngẽma 
mexü̃gü erü pejaxõgü i norü ore i tüxü̃ 
maxẽxẽẽxü̃. 7 Rü woo taxuwama chame 
na chanaxüxü̃ca̱x i norü puracü, notürü 
ja Tupana rü choxü̃ namuãma rü choxü̃ 
naporaxẽẽ na nüxü̃ chixuxü̃ca̱x i ngẽma 
norü ore i mexü̃. 8 Rü chaugüca̱x i 
Tupanape̱xewa rü chama nixĩ i guxü̃ i 
norü duü̃xü̃güarü nhaxtüwaama 
chaxüxü̃. Rü woo ngẽmaãcü chixĩ, 
notürü Tupana choxü̃ nangechaü̃ rü 
choxna nanaxã i ngẽma puracü i mexü̃ 
na ngẽma tama Judéugü ixĩgüxemaã 
nüxü̃ na chixuxü̃ca̱x i norü ore i mexü̃ 
EPÉCHICÜ̱̃Ã̱X 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
488 
na nhuxãcü namexẽchixü̃ rü taguma 
ijagúxü̃ ga jema taxca̱x naxüxü̃ ga 
Cristu. 9 Rü nüma ga Tupana ja guxü̃ãrü 
üruü̃ ixĩcü, rü choxü̃ namu na guxü̃ i 
duü̃xü̃güxü̃ nüxü̃ chacua̱xẽẽxü̃ca̱x na 
nhuxãcü jiĩxü̃ i ngẽma norü ngúchaü̃ ga 
nuxcüma ẽxü̃guxü̃ ga noxri nüxĩcatama 
nüxü̃ nacuáxü̃. Rü ngẽma norü ngúchaü̃ 
nixĩ i Cristugagu tüxü̃ na namaxẽxẽẽxü̃. 
10 Rü jemaãcü choxü̃ namu ga Tupana 
na ngẽma duü̃xü̃gü i tama Judéugü 
ixĩgüxü̃maã nüxü̃ chixuxü̃ca̱x i ore i 
mexü̃ na jaxõgüãxü̃ca̱x. Rü nüma ja 
Tupana nanaxwa̱xe na jaxõgüãxü̃ na 
ngẽmaãcü guxü̃ma i ãẽ̱xgacügü i 
dauxü̃cü̱̃ã̱x nüxü̃ nadaugüxü̃ca̱x na 
nhuxãcü nüxü̃ nacua̱xüchixü̃ ga Tupana 
ga jexguma duü̃xü̃güaxü̃́ 
natauxchaxẽẽãgu na naxü̃tawa 
nangugüxü̃ca̱x. 11 Rü jemaãcü nüxü̃́ 
nanatauxchaxẽẽ ga Tupana jerü 
woetama nuxcümaxü̃chima guxü̃guma 
nagu narüxĩnü na tórü Cori ja 
Ngechuchu ja Cristugagu tá na 
namaxẽxẽẽãxü̃ i duü̃xü̃gü. Rü jemaãcü 
najanguxẽẽ. 12 Rü nhu̱xma na Cristuarü 
duü̃xü̃gü ixĩgüxü̃ rü nüxü̃́ na jaxõgüxü̃, 
rü tüxü̃́ natauxcha na Tupanana 
ingaicamagüxü̃ rü taxuü̃ca̱xma nüxü̃ na 
imuü̃ẽxü̃. 13 Rü ngẽmaca̱x i nhu̱xma na 
pexca̱x ngúxü̃ chingexü̃ rü pexü̃ 
chaca̱a̱xü̃ na tama chauxca̱x 
pexoegaãẽgüxü̃ca̱x. Erü ngẽma ngúxü̃ 
na chingexü̃ i nhu̱xma rü perü meruü̃ 
nixĩ i ngẽma. 
 
Cristu rü poraãcü tüxü̃ nangechaü̃ 
14 Rü ngẽmaca̱x, ngẽxguma nagu 
charüxĩnügu na nhuxãcü Tanatü ja 
Tupana taxca̱x namexẽẽxü̃ na 
naxãcügü ixĩgüxü̃ca̱x, rü nape̱xegu 
chacaxã́pü̱xü na nüxü̃ chicua̱xüü̃xü̃ca̱x. 
15 Rü nüma nixĩ i Nanatü jiĩxü̃ i 
guxü̃ma i norü duü̃xü̃gü i nhama i 
naãnewa rü dauxü̃guxü̃ i naãnewa 
ngẽxmagüxü̃. 16 Rü Tanatü ja 
guxü̃guma poraãcü tamaã 
mecümacüna chaca na Naãẽ i 
Üünexü̃ãrü ngü̃xẽẽmaã pexü̃ 
naporaexẽẽxü̃ca̱x na aixcuma 
peporaexü̃ca̱x i perü maxü̃wa. 17-18 Rü 
ngẽxgumarüü̃ ta nüxna naxca̱x chaca 
na perü õgagu pewa namaxü̃xü̃ca̱x ja 
Cristu. Rü ngẽxguma ngẽmaãcü perü 
maxü̃wa peporaegu rü pexü̃́ 
nangẽxmagu i ngẽma ngechaü̃ i 
aixcuma ixĩxü̃, rü tá wüxigu guxü̃ma i 
jaxõgüxü̃maã nüxü̃ pecua̱x na nhuxãcü 
nataxüchixü̃ i norü ngechaü̃ i namaã 
tüxü̃ nangechaü̃xü̃ ja Cristu. 19 Rü woo 
tama janguxgu i tórü cua̱x na nüxü̃ 
icuáxü̃ca̱x na nanhuxraü̃xü̃ i ngẽma 
ngechaü̃ i namaã Cristu tüxü̃ 
ngechaü̃xü̃, notürü Tupanana naxca̱x 
chaca na pexca̱x nango̱xẽẽãxü̃ca̱x na 
nhuxãcü na jiĩxü̃ i ngẽma ngechaü̃ na 
aixcuma pewa nangẽxmaxü̃ i guxü̃ma i 
Tupanacümagü. 20 Rü nhu̱xma rü name 
nixĩ i guxãma i jixema rü nüxü̃ 
ticua̱xüü̃gü ja Tupana. Erü nüma rü 
nüxü̃́ nangẽxma i pora na naxüãxü̃ i 
guxü̃ma i ngẽma naxca̱x íic̱axü̃ rü e̱xna 
nagu rüxĩnüẽxü̃ãrü jexeraxü̃chi. Rü 
ngẽma norü pora i tawa ngẽxmaxü̃maã 
nixĩ i naxüãxü̃ i guxü̃ma i ngẽma. 21 Rü 
nhu̱xma rü name nixĩ i guxü̃ma i norü 
duü̃xü̃gü i jaxõgüxü̃ rü guxü̃gutáma 
Tupanaxü̃ nicua̱xüü̃gü naxca̱x i ngẽma 
Ngechuchu ja Cristu üxü̃. Rü 
ngẽmaãcü jiĩxü̃. 
EPÉCHICÜ̱̃Ã̱X 3 
O Novo Testamento na língua ticuna do Brasil, 2da ed. ©2009, Liga Bíblica
489 
 
Tupanaãẽ i Üünexü̃ rü wüxigutama 
tüxü̃ narüxĩnüẽxẽẽ 
 
4
  
1 Rü nhu̱xma na ngẽmaãcü Tupana 
tüxü̃ rüngü̃xẽẽxü̃, rü chama i 
Cristugagu na chapocuxü̃, rü pexü̃ 
chaca̱a̱xü̃ na Tupana naxwa̱xexü̃ãcüma 
meã pemaxẽxü̃. Rü name nixĩ i 
ngẽmaãcü pemaxẽ erü pexü̃ nixĩ ga 
jadexechixü̃ ga Tupana, rü norü 
duü̃xü̃gü peixĩgü i nhu̱xmax. 2 Rü 
chanaxwa̱xe i pegü íperüxíragü rü tama 
pegü peicua̱xüü̃gü. Rü name nixĩ i meã 
togü i duü̃xü̃güxü̃ pejaxu rü namaã 
pemecümagü rü jaxna namaã pexĩnüẽ. 
Rü name nixĩ i pegü pengechaü̃ãcüma 
pegü perüngü̃xẽẽgü. 3 Rü nhu̱xma rü 
wüxigu perüxĩnüẽ rü nhama wüxitama i 
duü̃xü̃rüü̃ peixĩgü erü pewa nangẽxma i 
Tupanaãẽ i Üünexü̃. Rü name nixĩ i 
naxca̱x pedau na guxü̃guma ngẽmaãcü 
meã pegümaã pemaxẽxü̃ rü pegü 
pengechaü̃güxü̃ na taguma ṯacüca̱x na 
pegü peitojexü̃. 4 Erü jixema na 
Cristuarü duü̃xü̃gü ixĩgüxü̃, rü nhama 
wüxitama i duü̃xü̃rüü̃ tixĩgü. Rü 
ngẽxgumarüü̃ ta wüxitama nixĩ i Naãẽ i 
Üünexü̃ i guxãwama maxü̃xü̃. Rü 
ngẽxgumarüü̃ ta Tupana pexü̃ nidexechi 
na guxãma ípenaṉg̱uxẽẽgüxü̃ca̱x i 
wüxitama i maxü̃ i taguma gúxü̃. 5 Rü 
wüxitama nixĩ ja tórü Cori, rü 
wüxiaxü̃́tama nixĩ i jaxõgüxü̃ rü 
wüxica̱xicatama nixĩ ga íibaiü̃xü̃ ga 
guxãma. 6 Rü wüxitama nixĩ ja Tupana 
ja guxãnatü ixĩcü. Rü nüma rü 
guxãẽ́tüwama nangẽxma rü guxãwama 
namaxü̃. Rü nüma rü guxãxü̃ 
narüngü̃xẽẽ na tanaxüxü̃ca̱x i norü 
puracü. 7 Notürü wüxichigü i jixema rü 
tanajaxu i ngẽma nacüma rü ngẽma 
cua̱x i Cristu tüxna ãmarechaü̃xü̃ na 
naxügüxü̃ca̱x i norü puracü. 8 Rü 
ngẽmaca̱x i Tupanaãrü ore i ümatüxü̃wa 
rü nhanagürü: 
“Rü jexguma dauxü̃guxü̃ ga 
naãnewa naxũxgu, rü jéma 
tüxü̃ nagagü ga guxema marü 
nüma tüxü̃ najexeraxe. Rü norü 
duü̃xü̃güna nanaxã ga nacüma i 
mexü̃”, 
nhanagürü i ngẽma orewa. 9 Rü nhu̱xma 
Pa Chaueneẽgüx, rü pexna chaca, rü 
¿ṯacüchiga nixĩ i ngẽma ore i nhaxü̃, 
“Dauxü̃wa naxũ”, nhaxü̃? Rü dücax, 
ngẽmawa nüxü̃ tacua̱x ga noxri rü 
nhama ga naãnegu na ínaxĩxü̃ ga 
nümax. 10 Rü gumatama Cristu ga 
nhama ga naãnegu írüxĩcü, rü 
gumatama nixĩ ga dauxü̃guxü̃ i naãne i 
Tupana íngẽxmaxü̃wa ũxcü na 
guxãẽ́tüwa nangẽxmaxü̃ca̱x rü 
guxü̃wama nangẽxmaxü̃ca̱x. 11 Rü 
nümatama nixĩ ga guxema norü 
duü̃xẽgüna naxããxü̃ ga tümaãrü cua̱x rü 
tümaãrü puracü. Rü tüxü̃ naxuneta ga 
nhuxre na toxnamana tüxü̃ 
namugüxü̃ca̱x na jéma tanaxüxü̃ca̱x ga 
norü puracü. Rü tüxü̃ naxuneta ga 
ṯoguã̱x na tanango̱xẽẽxü̃ca̱x ga norü ore. 
Rü tüxü̃ naxuneta ga ṯoguã̱x na togümaã 
nüxü̃ tixuxü̃ca̱x ga jema norü ore. Rü 
tüxü̃ naxuneta ga ṯoguã̱x na jema 
jaxõgüxü̃ãrü daruü̃ na tixĩgüxü̃ca̱x. Rü 
tüxü̃ naxuneta ga ṯoguã̱x na duü̃xü̃güxü̃ 
tangúexẽẽxü̃ca̱x ga norü ore. 12 Rü 
jemaãcü norü duü̃xẽgüna nanaxã ga 
tümaãrü puracü rü tümamaã 
inananguxü̃xẽẽ na ngẽma jaxõgüxü̃xü̃ 
tarüngü̃xẽẽgüxü̃ca̱x na ngẽmaãcü 
EPÉCHICÜ̱̃Ã̱X 4 
O Novo Testamento na língua ticuna do Brasil, 2da ed. ©2009, Liga Bíblica
490 
guxü̃ma i ngẽma jaxõgüxü̃ rü jexeraãcü 
nüxü̃ jacuáetanüxü̃ca̱x i norü ore. 13 Rü 
Cristu nanaxwa̱xe na ngẽma norü orewa 
ijaetanüxü̃ i guxãma i jixema 
nhu̱xmatáta wüxigu aixcuma meã 
jaxõgü rü meã nüxü̃ icua̱xgü ja Tupana 
Nane. Rü ngẽmaãcü tá düxwa nawa 
tangugü na aixcuma Tupana 
naxwa̱xexü̃ãcüma ixĩgüxü̃, rü tá 
tijaetanü i norü orewa nhu̱xmatáta 
nhama Cristu ja aixcuma mexẽchicürüü̃ 
ixĩgü. 14 Rü tãũxü̃táma nhama 
buxü̃gürüü̃ tixĩgü i tórü maxü̃wa. Erü 
ngẽma buxü̃gü rü tauxchaãcü toguama 
narüxĩnüẽ. Rü ngẽxguma ṯacü rü to i 
ngu̱xẽẽtaexü̃ naxĩnüẽgu rü ngẽmawe 
narüxĩ nhu̱xmata naga naxĩnüẽ i ngẽma 
duü̃xü̃gü i chixexü̃ i norü doramaã 
nawomüxẽẽgüxü̃ rü 
nachixexẽẽgüchaü̃xü̃. Notürü i jixema 
rü tama name na ngẽxgumarüü̃ ixĩgüxü̃. 
15 Rü name nixĩ i jigü ingechaü̃güãcüma 
nagu taxĩ i ngẽma ore i aixcuma ixĩxü̃, 
na ngẽmaãcü jexeraãcü naxrüü̃ 
ixĩgüxü̃ca̱x ja Cristu ja guxü̃ma i 
jaxõgüxü̃ãrü ãẽ̱xgacü ixĩcü. 16 Rü taeru 
ja Cristuwa nixĩ i ne naxũxü̃ i tórü pora 
na naxca̱x imaxẽxü̃ca̱x. Rü guxãma i 
jixema rü wüxigu naxme̱xwa 
tangẽxmagü. Rü ngẽxguma Cristugagu 
meã wüxigu ipuracüegu rü jigü 
rüngü̃xẽẽgu rü guxü̃ma meãma inixũ. 
Rü ngẽmaãcü jigü ingechaü̃güãcüma 
norü orewa tijaetanü na düxwa nüma 
nanaxwa̱xexü̃ãcüma ixĩgüxü̃ca̱x. 
 
Maxü̃ i ngexwacaxü̃xü̃ i Cristugagu 
tüxü̃́ ngẽxmaxü̃ 
17 Rü nhu̱xma rü Cristuégagu pexü̃ 
chaxucu̱xẽ na tama nagu pexĩxü̃ i 
ngẽma chixexü̃ ga noxri nagu pexĩxü̃cãx 
ga jexguma taũta Cristuaxü̃́ pejaxõgügu. 
Rü tama name i nagu pexĩ i nacümagü i 
ngẽma duü̃xü̃gü i tama Tupanaxü̃ 
cua̱xgüxü̃ i naẽchitamare maxẽxü̃. 18 Erü 
Chataná rü nanatoõẽgü i ngẽma 
duü̃xü̃gü, rü ngẽmaca̱x 
chixexü̃guxicatama narüxĩnüẽ. Rü 
nagagugütama nüxü̃́ nataxuma i maxü̃ i 
taguma gúxü̃ i Tupanawa ne ũxü̃, erü 
tama nüxü̃ nacua̱xgüchaü̃. 19 Rü tama 
naxãneẽ na ṯacü rü chixexü̃ na 
naxügüxü̃, rü ngẽmaca̱x nagu naxĩ rü 
nüxü̃́ namepua i guxü̃raü̃xü̃ i chixexü̃gü 
na naxügüxü̃. 20 Notürü i pema rü tama 
ngẽmaãcü na pemaxẽxü̃ca̱x nixĩ i 
Cristuaxü̃́ pejaxõgüxü̃. 21 Jerü pema rü 
marü meã nüxü̃ pexĩnüẽ ga Cristuchiga. 
Rü toxü̃tawa naxca̱x pengúe, rü nüxü̃ 
pecua̱x i norü ore i aixcuma ixĩxü̃ na 
nhuxãcü Ngechuchu naxwa̱xexü̃ãcüma 
na pemaxẽxü̃. 22 Rü ngẽmaca̱x name nixĩ 
i nüxü̃ perüxoe i ngẽma nuxcümaxü̃xü̃ i 
pecümagü ga ü̃pa nagu pexĩxü̃. Jerü 
jema nuxcümaxü̃xü̃ ga perü maxü̃ rü 
nachixexü̃chi. Rü pexü̃́ napora rü pexü̃ 
nawomüxẽẽgü na nagu pexĩxü̃ca̱x ga 
jema pexeneãrü ngúchaü̃gü i tama 
mexü̃. Notürü i nhu̱xma rü name nixĩ i 
nüxü̃ perüxoe i guxü̃ma i ngẽma. 23 Rü 
ngẽmaca̱x i nhu̱xma na Cristuarü 
duü̃xü̃gü peixĩgüxü̃ rü name nixĩ na 
Tupanaguxicatama perüxĩnüẽxü̃. Rü 
name nixĩ i Tupanana pegü pexãgü na 
Naãẽ i Üünexü̃ pewa puracüxü̃ca̱x rü na 
nangexwacaxü̃xẽẽãxü̃ca̱x i peãẽ. 24 Rü 
name nixĩ i penajaxu i ngexwacaxü̃xü̃ i 
pecüma i Tupana norü ngúchaü̃maã 
pexca̱x mexẽẽxü̃. Rü ngẽma nacüma i 
ngexwacaxü̃xü̃ rü perü maxü̃ i mexü̃wa 
EPÉCHICÜ̱̃Ã̱X 4 
O Novo Testamento na língua ticuna do Brasil, 2da ed. ©2009, Liga Bíblica
491 
tá nango̱x i ngẽxguma nagu pexĩxgu i 
ngẽma ore i aixcuma ixĩxü̃ rü tama 
nawe perüxĩxgu i pexeneãrü ngúchaü̃. 
25 Rü ngẽmaca̱x i nhu̱xma na Cristuarü 
peixĩgüxü̃ rü tama name na 
peidorata̱a̱xgüxü̃. Notürü name nixĩ i 
wüxichigü rü tümamücümaã aixcumaxü̃ 
tixu. Erü guxãma i jixema rü jigütanüxü̃ 
i jaxõgüxü̃ tixĩgü. 26 Rü ngẽxguma texé 
ṯacü peãẽwa ngu̱xẽẽgu rü ¡pegüna 
pedaugü na tama pecadu pexüxü̃ca̱x! Rü 
tama name i nagu perüxĩnüẽẽcha 
notürü name nixĩ i paxa ngẽmatama i 
ngunexü̃gu nüxü̃ ipejarüngüma i ngẽma 
naxü̃pa na janaxücuxü̃ ja üa̱xcü. 27 Rü 
pegüna pedaugü na tama 
penaxüchicaxü̃ca̱x i Chataná na 
ngẽmaãcü najoxniẽxü̃ca̱x rü pemaã 
inacuáxü̃ca̱x. 28 Rü ngẽxguma texé 
petanüwa ngĩ́ta̱a̱xgu ga ü̃pa, rü name 
nixĩ i nüxü̃ tarüxo i ngẽma. Rü name 
nixĩ i tümame̱xẽmaã meã tapuracü na 
ngẽmaãcü tüxü̃́ nangẽxmaxü̃ca̱x i 
tümaãrü ngẽmaxü̃ na ṯoguã̱x ja tüxü̃́ 
nataxúemaã taṉg̱auxü̃ca̱x. 29 Rü tama 
name i chixexü̃ i oremaã peidexagü. 
Notürü name nixĩ i ore i mexü̃maã 
peidexagü na ngẽmaãcü ngẽma 
duü̃xü̃gü i pexü̃ ĩnüẽxü̃xü̃ 
perüngü̃xẽẽgüxü̃ca̱x na jexeraãcü 
Tupanaga naxĩnüẽxü̃ca̱x rü 
nataãẽgüxü̃ca̱x. 30 ¡Rü pexuãẽgü na tama 
penangechaü̃xẽẽxü̃ca̱x i Tupanaãẽ i 
Üünexü̃! Erü ngẽma Naãẽ i Üünexü̃ nixĩ 
i Tupana pexna muxü̃ na nüxü̃ 
pecuáxü̃ca̱x na aixcuma norü duü̃xü̃gü 
peixĩgüxü̃ nhu̱xmatáta ngẽma ngunexü̃ i 
nagu pexca̱x núma naxũxü̃ ja Cristu. 
31 ¡Rü nüxü̃ perüxoe na nagu 
perüxĩnüẽẽchaxü̃ ega texé ṯacü rü 
chixexü̃ pemaã ü̱xgux! Rü ngẽxgumarüü̃ 
ta name nixĩ na nüxü̃ perüxoexü̃ na aigu 
perüxĩnüẽxü̃, rü e̱xna penuẽxü̃, rü e̱xna 
pegü na pengaexü̃, rü e̱xna 
peguxchigawa̱xegüxü̃. Rü ngẽmaãcü 
name nixĩ na nüxü̃ perüxoexü̃ i guxü̃ma 
i ngẽma chixexü̃ i dexagü. 32 Rü name 
nixĩ i pegü perüngü̃xẽẽgü rü pegümaã 
pemecümagü, rü pegüxü̃́ 
pengechaü̃tümüü̃gü i wüxichigü. Rü 
ngẽxguma petanüwa texé ṯacü rü 
chixexü̃ pemaã ü̱xgux, rü name nixĩ i 
pegüxü̃́ nüxü̃ pengechaü̃gü i wüxichigü 
jema na Cristugagu Tupana pexü̃́ nüxü̃ 
nangechaü̃xü̃rüü̃. 
 
Name nixĩ i meã namaxẽ i 
Tupanaxãcügü 
 
5
  
1 Rü nhu̱xma rü Tupanaxãcügü ja 
pexü̃ nangechaü̃güxe peixĩgü. Rü 
ngẽmaca̱x name nixĩ i naxca̱x pedau na 
naxrüü̃ meã pemaxẽxü̃ rü naxrüü̃ 
peimexü̃. 2 Rü name nixĩ i pegü 
pengechaü̃gü jema Cristu tüxü̃ na 
ngechaü̃xü̃rüü̃. Rü nüma rü taxca̱x nügü 
inaxã rü taxca̱x naju. Rü jemaãcü 
Tupanaxü̃ nataãẽxẽẽ jerü jemaãcü tüxü̃ 
namaxẽxẽẽ. 3 Rü nhu̱xma rü Tupanaãrü 
duü̃xü̃gü peixĩgü. Rü ngẽmaca̱x tama 
name i naĩ i ngemaã rü e̱xna naĩ ja 
jatümaã na ipepexü̃. Rü tama name na 
pexeneãrü ngúchaü̃we perüxĩxü̃ rü e̱xna 
pegüna penanuãchigüchaü̃xü̃ i ṯacü i 
ngẽmaxü̃gü. Rü ngẽmaca̱x name nixĩ i 
nüxü̃ perüxoe i guxü̃ma i ngẽma 
chixexü̃gü, rü bai i nachiga na 
peidexagümarexü̃. 4 Rü tama name i 
ṯacü rü ore i ãũãchixü̃xü̃ peixu, rü bai i 
ṯacü rü ngeãẽxü̃mare peixu, rü bai i 
texéxü̃ pecugücüraxü̃. Erü ngẽma ore i 
EPÉCHICÜ̱̃Ã̱X 4 
,  
5 
O Novo Testamento na língua ticuna do Brasil, 2da ed. ©2009, Liga Bíblica
492 
chixexü̃gü rü taxuwama name. Rü 
narümemaẽ nixĩ i Tupanana moxẽ 
pexãgü. 5 Rü aixcuma pemaã nüxü̃ chixu 
rü ngẽxguma texé naĩ i ngemaã rü e̱xna 
naĩ ja jatümaã ipexgu, rü e̱xna 
tümaxü̃neãrü ngúchaü̃ taxü̱xgu, rü 
taxucürüwama taxãchica i ngextá tórü 
Cori ja Cristu rü Tanatü ja Tupana 
ãẽ̱xgacü íixĩxü̃wa. Rü ngẽxgumarüü̃ ta 
taxucürüwama texé ngẽ́ma taxãchica 
ega tügüna tananuãchigüchaü̃xgu i ṯacü 
rü ngẽmaxü̃gü. Erü jíxema ngẽma 
nacüma tüxü̃́ ngẽxmaxẽ rü düxwa 
namaã tatupanaã̱x i ngẽma nacüma i 
chixexü̃. 6 ¡Rü tama naga pexĩnüẽ ega 
texé ṯacü rü ore i ngẽãẽmarexü̃maã 
pexü̃ womüxẽẽchaü̃gu na penaxüxü̃ca̱x i 
ngẽma chixexü̃gü! Erü ngẽma 
chixexü̃gügagu nixĩ i Tupana tá poraãcü 
napocuexü̃ i ngẽma duü̃xü̃gü i tama 
naga ĩnüẽxü̃. 7 Rü ngẽmaca̱x tama name 
i ngẽma duü̃xü̃gümaã pexãmücügü na 
pema rü ta tama penaxüxü̃ca̱x i ngẽma 
chixexü̃gü. 8 Rü ü̃pa ga pema rü 
ẽãnexü̃wa pejexmagü, jerü tama 
Tupanaxü̃ pecua̱x rü chixri pemaxẽ. 
Notürü i nhu̱xma na Tupanaxü̃ pecuáxü̃ 
rü tórü Coriarü duü̃xü̃gü na peixĩgüxü̃, 
rü ngóonexü̃wa pengẽxmagü. Rü 
ngẽmaca̱x name nixĩ i duü̃xü̃gü i 
ngóonexü̃wa ngẽxmagüxü̃rüü̃ meã na 
pemaxẽxü̃. 9 Erü ngẽxguma ngóonexü̃wa 
ingẽxmagu, rü mexü̃ taxügü, rü nagu 
taxĩ i ore i aixcuma ixĩxü̃, rü meã 
tamaxẽ. 10 Rü ngẽmaca̱x name nixĩ i 
naxca̱x pedau na nagu pexĩxü̃ i ngẽma 
maxü̃ i tórü Cori namaã taãẽxü̃. 11 Rü 
tama name i pema rü ta penaxü i ngẽma 
chixexü̃gü i taxuwama mexü̃ i ngẽma 
togü i duü̃xü̃gü i ẽãnexü̃wa ngẽxmagüxü̃ 
ügüxü̃. Notürü narümemaẽ nixĩ i 
penango̱xẽẽ na nachixexü̃ i ngẽma 
naxügüxü̃. 12 Erü ngẽma chixexü̃ i 
cúãcüma naxügüxü̃ i ngẽma jatügü rü 
ngexü̃gü, rü woo nachiga 
idexagümaregu rü wüxi i ãnexü̃chi nixĩ. 
13 Notürü ngẽxguma ngóonexü̃wa 
nangẽxmagu i ṯacü rü chixexü̃gü rü meã 
tá nango̱x na nhuxãcü nachixexü̃. 14 Erü 
guxü̃ma i ṯacü i ngẽxmaxü̃, rü 
ngẽxguma ngóonexü̃wa nangẽxmagu, rü 
meãma nango̱x na nhuxãcü jiĩxü̃. Rü 
ngẽmaca̱x i Tupanaãrü orewa rü 
nhanagürü: 
“¡Naḇaixãchi i cuma na cupexü̃! ¡Rü 
írüda i cuma na icujarütaxuxü̃! 
¡Rü nagu rüxĩnü na nhuxãcü 
nachixexü̃ i ngẽma curü 
pecadugü! Rü Cristu tá cuxca̱x 
nanangóonexẽẽ rü tá cuxü̃ 
narüngü̃xẽẽ na Tupanaxü̃ 
cucuáxü̃ca̱x”, 
nhanagürü i ngẽma orewa. 15 Rü 
ngẽmaca̱x name nixĩ i pexuãẽgü rü meã 
pemaxẽ. Rü tama name i ngẽma 
duü̃xü̃gü i tama Tupanaãrü orexü̃ 
cua̱xgüxü̃rüü̃ãcüma na pemaxẽxü̃, 
notürü penaxwa̱xe na duü̃xü̃gü i meã 
Tupanaga ĩnüẽxü̃rüü̃ meã na pemaxẽxü̃. 
16 Rü nhu̱xma na Tupana pexü̃́ 
jatauxchaãchixẽẽxü̃ rü ¡pepaxaãẽgü na 
nüxü̃́ pepuracüexü̃ rü penaxüxü̃ i ngẽma 
nüma nanaxwa̱xexü̃! Erü nhamaü̃cüü i 
duü̃xü̃gü rü poraãcü chixexü̃ naxügü. 
17 Rü nhu̱xma na ngẽmaãcü namaxẽxü̃ i 
togü i duü̃xü̃gü, rü tama name na 
naxrüü̃ peixĩgüxü̃. Rü tama penaxwa̱xe i 
duü̃xü̃gü i ngẽãẽmarexü̃rüü̃ peixĩgü. 
Notürü name nixĩ i Tupanaãrü orewa 
pengúe na nüxü̃ pecuáxü̃ca̱x i ṯacü na 
EPÉCHICÜ̱̃Ã̱X 5 
O Novo Testamento na língua ticuna do Brasil, 2da ed. ©2009, Liga Bíblica
493 
jiĩxü̃ i tórü Cori pexü̃́ naxwa̱xexü̃ na 
penaxüxü̃. 18 Rü tama name i ṯacü rü 
axchiü i ngúchi̱xáxü̃maã pengãxẽ, erü 
ngẽma rü chixexü̃ tüxü̃ naxüxẽẽ i 
ngẽxguma ngẽmaãcü imaxẽgu. Notürü 
name nixĩ i Tupanaãẽ i Üünexü̃na pegü 
pexãgü na pewa nangẽxmaxü̃ca̱x rü 
pemaã inacuáxü̃ca̱x. 19 Rü name nixĩ i 
Tupanaãrü orechigagu rü norü 
wijaegügu pegümaã peidexagü rü 
pegümaã nüxü̃ peixu. Rü name nixĩ i 
nagúxü̃raü̃xü̃ i norü wijaegügu 
pewijaegü, na ngẽmaãcü guxü̃ne ja perü 
maxü̃nemaã tórü Corixü̃ 
peicua̱xüü̃güxü̃ca̱x. 20 Rü name nixĩ i 
guxü̃guma tórü Cori ja Ngechuchu ja 
Cristuégagu moxẽ nüxna pexãgü ja 
Tanatü ja Tupana naxca̱x i guxü̃ma. 
 
Nhuxãcü meã nügümaã namaxẽ i 
wüxi ja ĩpatacü̱̃ã̱x i Cristuaxü̃́ 
jaxõgüxü̃ 
21 Rü nhu̱xma na Cristume̱xẽwa 
pengẽxmagüxü̃, rü name nixĩ i pegüga 
pexĩnüẽ i wüxichigü, erü Cristuxü̃ 
pengechaü̃gü rü naga pexĩnüẽ. 22 Rü 
pemax, Pa Ngexü̃güx, rü ngẽma tórü 
Cori naxwa̱xexü̃rüü̃ rü name nixĩ na 
petega pexĩnüẽxü̃. 23 Erü nüma ja jatü rü 
nama̱xẽru nixĩ, ngẽxgumarüü̃ ja Cristu 
na guxü̃ma i jaxõgüxü̃ẽru na jiĩxü̃. Rü 
nümagü i jaxõgüxü̃ rü Cristuxü̃ne nixĩgü 
rü nüma ja Cristu nixĩ i norü 
maxẽxẽẽruü̃ jiĩxü̃. 24 Rü ngẽxgumarüü̃ 
na Cristuga naxĩnüẽxü̃ i ngẽma 
jaxõgüxü̃, rü ngẽxgumarüü̃ ta i ngexü̃gü 
rü name nixĩ na guxü̃guma natega 
naxĩnüẽxü̃. 25 Rü name nixĩ i nama̱xü̃ 
nangechaü̃ ja jatü, jema Cristu guxãma 
ga jaxõgüxexü̃ na nangechaü̃xü̃rüü̃. Rü 
jema na tüxü̃ nangechaü̃xü̃ca̱x nixĩ ga 
najuxü̃ ga Cristu. 26 Rü jemaãcü nanaxü 
ga Cristu na nügüxü̃́ tüxü̃ 
jadexechixü̃ca̱x rü tüxü̃ 
jaxüünexẽẽxü̃ca̱x i guxãma i jixema na 
jaxõgüxü̃. Rü norü oremaã rü ngẽma 
dexá i nawa íibaiü̃xü̃maã tüxü̃ nimexẽẽ 
na aixcuma nape̱xewa imexü̃ca̱x. 27 Rü 
jemaãcü tüxü̃ nimexẽẽ na nügütama 
tüxü̃ nawéxü̃ca̱x na aixcuma guxü̃wama 
imexü̃ rü na nataxuxü̃ma i ṯacü i tórü 
chixexü̃ rü bai i íraruwa i ngẽxguma 
nape̱xewa ingugügu. Erü tüxü̃ nidexechi 
na ixüünegüxü̃ca̱x rü guxü̃wama 
imexü̃ca̱x i nape̱xewa. 28 Rü jema Cristu 
tüxü̃ na ngechaü̃xü̃rüü̃, rü wüxichigü ja 
jatü rü nanaxwa̱xe na nama̱xü̃ 
nangechaü̃xü̃ nhama nügüxü̃nexü̃ na 
nangechaü̃xü̃rüü̃tama. Rü jíxema 
tümama̱xü̃ ngechaü̃xẽ rü tügütama nixĩ 
i tangechaü̃xü̃. 29 Erü tataxuma ja texé ja 
tümaxü̃nechitama aixe, notürü 
tanaxüwemü rü meãma nüxna tadau 
ngẽma Cristu guxü̃ma i jaxõgüxü̃na 
dauxü̃rüü̃. 30 Rü guxãma i jixema na 
jaxõgüxü̃ rü Cristuna taxügü rü 
ngẽmaãcü naxü̃ne tixĩgü. Rü nüma 
tüxna nadau. 31 Rü ngẽmaca̱x i 
Tupanaãrü ore i ümatüxü̃wa rü 
nhanagürü: 
“Rü wüxichigü ja jatü rü nanatüna 
rü naẽna tá nixũgachi na 
nama̱xmaã inaxã́ũxü̃ca̱x. Rü 
ngẽma taxre rü wüxi tátama 
nixĩgü”, 
nhanagürü i ngẽma ore. 32 Rü ngẽma ore 
i jatüchiga rü nama̱xchiga rü wüxi i ore 
i aixcuma mexü̃ nixĩ. Notürü nhu̱xma na 
pemaã nüxü̃ chixuxü̃ i ngẽma rü 
Cristuchiga rü jaxõgüxü̃chiga nixĩ i 
EPÉCHICÜ̱̃Ã̱X 5 
O Novo Testamento na língua ticuna do Brasil, 2da ed. ©2009, Liga Bíblica
494 
chidexaxü̃. 33 Notürü ngẽma ore rü 
pechiga ta nixĩ. Rü ngẽmaca̱x i 
wüxichigü i pema i jatügü rü name nixĩ 
i pema̱xü̃ na pengechaü̃xü̃ ngẽma 
pegütama na pengechaü̃xü̃rüü̃. Rü 
ngẽxgumarüü̃ ta i pema i ngexü̃gü rü 
penaxwa̱xe i petega pexĩnüẽ. 
 
6
  
1 Pa Buxü̃güx, nhu̱xma na Cristuarü 
peixĩgüxü̃, rü name nixĩ i penatüga 
rü peega pexĩnüẽ, erü ngẽma nixĩ i 
aixcuma mexü̃. 2-3 Jerü jema mugü ga 
Tupana Muĩséna ãxü̃tanüwa rü jema mu 
ga nüxĩra wüxi ga unetamaã Tupana 
nüxü̃ ixuxü̃, rü nhanagürü: 
“¡Rü tüxü̃ nangechaü̃ rü tüxü̃ 
rüngü̃xẽẽ ja cunatü rü cue na 
aixcuma cutaãẽxü̃ca̱x rü 
namáxü̃ca̱x i curü maxü̃ i 
nhama i naãnewa!” 
nhanagürü. 4 Rü pemax, Pa Papagü rü 
Pa Mamagüx, rü tama name i 
penangamare rü penanuẽxẽẽ i 
pexacügü. Rü name nixĩ i meã 
penajaexẽẽ, rü pejaxucu̱xẽgü rü 
penangúexẽẽ na meã tórü Coriaxü̃́ 
jaxõgüãxü̃ca̱x. 5 Rü pemagü, Pa 
Duü̃xü̃gü ja Ixããrü Coriã̱xgüe, rü name 
nixĩ i meã naga pexĩnüẽ i perü corigü i 
nhama i naãnewa. Rü penaxwa̱xe i nüxü̃ 
pengechaü̃güãcüma rü nüxü̃ 
pemuü̃ẽãcüma meã naga pexĩnüẽ 
nhama Cristuaxü̃́ pepuracüexü̃rüü̃. 6 Rü 
tama name ega perü corigü pexü̃ 
dawenüguxicatama meã nüxü̃́ 
pepuracüe na ngẽmaãcü pemaã 
nataãẽxü̃ca̱x. Notürü nhu̱xma na 
Cristuarü duü̃xü̃gü peixĩgüxü̃, rü name 
nixĩ i guxü̃ma i perü ngúchaü̃maã 
penaxü i ngẽma Tupana pexü̃́ 
naxwa̱xexü̃. 7 Rü ngẽma puracü i perü 
cori pexna ãxü̃, rü name nixĩ i 
petaãẽãcüma penaxü, nhama tórü Cori 
ja Ngechuchuaxü̃́ pepuracüexü̃rüü̃. Erü 
aixcuma nüxü̃́ nixĩ i pepuracüexü̃ rü 
tama i duü̃xü̃güaxü̃́. 8 Rü name nixĩ i 
ngẽmaãcü meã pepuracüe, erü nüxü̃ 
pecua̱x rü wüxichigü i duü̃xü̃ rü woo 
wüxi i coriarü duü̃xü̃ jixĩgu rü e̱xna 
taxúxearü jixĩgu, notürü tórü Cori ja 
Ngechuchu tá nüxü̃́ nanaxütanü naxca̱x 
i ngẽma mexü̃ i naxüxü̃. 9 Rü pemax, Pa 
Corigüx, rü name nixĩ i ngẽxgumarüü̃ ta 
meã namaã pemaxẽ i perü duü̃xü̃gü. Rü 
tama name i ṯacü rü chixexü̃maã 
penaxãxũne. Rü nüxna pecua̱xãchie na 
pema rü ta perü duü̃xü̃gürüü̃ tórü Cori 
ja dauxü̃gucüme̱xẽwa na 
pengẽxmagüxü̃. Rü aixcuma guxãma i 
jixema rü tawüxigu i nape̱xewa ja tórü 
Cori ja Cristu. 
 
Cristuarü duü̃xü̃güarü poxü̃ruü̃ i 
Tupana nüxna ãxü̃ na nügü 
 
namaã ínapoxü̃güxü̃ca̱x 
 
naxchaxwa i Chataná 
10 Rü nhu̱xma Pa Chaueneẽgüx, rü 
name nixĩ i penajaxu i tórü Coriarü pora 
na namaã peporaexü̃ca̱x. Erü nüma rü 
naporaxü̃chima rü ngẽmaca̱x nüxü̃́ 
natauxcha na pexü̃ naporaexẽẽxü̃ca̱x. 
11 Rü name nixĩ i penajaxu i guxü̃ma i 
perü poxü̃ruü̃ i Tupana pexna ãxü̃ na 
ngẽmaãcü pegü ípepoxü̃xü̃ca̱x rü 
aixcuma peporaexü̃ca̱x i ngẽxguma 
Chataná pexü̃ womüxẽẽchaü̃gu. 12 Erü 
tama duü̃xü̃gü i taxrüü̃ ãmachixü̃ rü 
ãxchinaxãxü̃maã nixĩ i jigü idaixü̃. 
Notürü ngẽma namaã jigü idaixü̃ nixĩ i 
Chatanáãrü duü̃xü̃gü i ṉg̱oxogü i 
chixexü̃gü i poraexü̃. Rü nümagü rü 
EPÉCHICÜ̱̃Ã̱X 5 
,  
6 
O Novo Testamento na língua ticuna do Brasil, 2da ed. ©2009, Liga Bíblica
495 
namuxũchi rü tüxü̃ 
narüporamaẽgüchaü̃. Rü tama nüxü̃ 
tadaugü erü naãẽgü nixĩ, notürü 
guxü̃wama nangẽxmagü i nhama i 
naãnewa. Rü namaã inacua̱x i nhama i 
naãne i chixexü̃. 13 Rü ngẽmaca̱x name 
nixĩ i penajauxgü i guxü̃ma i ngẽma 
perü poxü̃ruü̃ i Tupana pexna ãxü̃, na 
ngẽmaãcü pegü ípepoxü̃xü̃ca̱x rü nüxü̃ 
perüjexeraxü̃ca̱x i ngẽxguma ngẽma 
naãẽgü i chixexü̃ pexü̃ 
rüporamaẽchaü̃gu. Rü ngẽmaãcü 
tãũxü̃táma nüxü̃ penguxü̃ i ngẽxguma 
ngẽma naãẽgü i chixexü̃ pexü̃ 
rüjexerachaü̃gu. 14 Pema nüxü̃ pecua̱x rü 
ngẽxguma nügü nadaixchaü̃gu i 
churaragü rü nagúxü̃raü̃xü̃ i norü 
poxü̃ruü̃ nügü naxügü na tama norü 
uwanügü nüxü̃ rüporamaẽgüxü̃ca̱x. Rü 
pema penaxwa̱xe na Tupanaãrü 
churaragü i mexü̃ na peixĩgüxü̃. Rü 
ngẽmaca̱x name nixĩ i penajauxgü i 
guxü̃ma i ngẽma poxü̃ruü̃ i Tupana 
pexna ãxü̃. Rü wüxi i churara rü nügü 
nigoje namaã i norü gojexü̃ i 
tachipanüxü̃ na ngẽmamaã nügü 
ínapoxü̃xü̃ca̱x i napütüwewa. Rü 
ngẽxgumarüü̃ ta i pema rü penaxwa̱xe 
na ngẽma ore i aixcuma ixĩxü̃gu pexĩxü̃ 
na ngẽmaãcü pegü ípepoxü̃xü̃ca̱x nawa i 
chixexü̃gü. Rü wüxi i churara rü 
najanga̱xcuchi i naremüãrü poxü̃ruü̃ na 
ngẽmaãcü nügü ínapoxü̃xü̃ca̱x. Rü 
ngẽxgumarüü̃ ta i pema rü penaxwa̱xe 
na pexü̃́ nangẽxmaxü̃ i perü maxü̃ i 
aixcuma Tupanape̱xewa mexü̃ na 
ngẽmaãcü pegü ípepoxü̃xü̃ca̱x nawa i 
chixexü̃gü. 15 Rü wüxi i churara rü 
nicuaixcuchi i norü chapatu na nüxü̃́ 
natauxchaxü̃ca̱x na ijaxũxü̃. Rü 
ngẽxgumarüü̃ ta i pema rü penaxwa̱xe 
na meã ípememarexü̃ na ipexĩãchixü̃ na 
nüxü̃ peixuxü̃ i ngẽma ore i mexü̃ i 
Tupanamaã tüxü̃ rüngüxmüẽxẽẽxü̃ rü 
tüxü̃ taãẽxẽẽxü̃. 16 Rü wüxi i churara rü 
nügüchacüüwa najanga̱xcuchi i norü 
poxü̃ruü̃ i ãtachinüxü̃ i namaã nügü 
ínapoxü̃xü̃. Rü ngẽxgumarüü̃ ta i pema 
rü penaxwa̱xe na aixcuma Cristuaxü̃́ 
pejaxõgüxü̃ na ngẽmaãcü pegü 
ípepoxü̃xü̃ca̱x nüxna i Chatanáne i 
ãũcümaxü̃ i namaã tüxü̃ 
nachixexẽẽchaü̃xü̃. 17 Rü wüxi i churara 
rü nüxü̃́ nangẽxma i napate̱xe i norü 
poxü̃ruü̃ i naẽruwa. Rü ngẽxgumarüü̃ ta 
i pema rü penaxwa̱xe na pexü̃́ 
nangẽxmaxü̃ca̱x i perü maxü̃ i taguma 
gúxü̃ na ngẽmamaã pegü ípepoxü̃xü̃ca̱x. 
Rü penaxwa̱xe i pexü̃́ nangẽxma i 
ngẽma pexne i wüxi i tararüü̃ ixĩxü̃. Rü 
ngẽma pexne nixĩ i Tupanaãrü ore i 
mexü̃ i Naãẽ i Üünexü̃ pexna ãxü̃. 18 Rü 
tama name i nüxü̃ perüchaue na 
pejumuxẽgüxü̃. Notürü name nixĩ i 
guxü̃guma Tupanaãẽ i Üünexü̃ãrü 
ngü̃xẽẽmaã Tupanaxü̃ peca̱a̱xü̃ rü 
guxü̃raü̃ãcü pejumuxẽgü. Rü name nixĩ i 
pexuãẽgü na guxü̃guma ngẽmaãcü 
pejumuxẽgüxü̃ rü taguma nüxü̃ 
perüxoexü̃. Rü penaxwa̱xe i tümaca̱x 
pejumuxẽgü ja guxãma ja texé ja 
Tupanaãrü duü̃xü̃gü ixĩgüxe. 19 Rü 
ngẽxgumarüü̃ ta chanaxwa̱xe na 
chauxca̱x pejumuxẽgüxü̃ na Tupana 
choxü̃ rüngü̃xẽẽxü̃ca̱x rü choxna 
naxããxü̃ca̱x i ngẽma ore i nüma 
nanaxwa̱xexü̃ na nüxü̃ chixuxü̃. Rü 
chanaxwa̱xe i Tupanana naxca̱x peca na 
choxü̃ naporaxẽẽxü̃ca̱x na tama 
chamuü̃ãcüma meãma nüxü̃ chixuxü̃ca̱x 
EPÉCHICÜ̱̃Ã̱X 6 
O Novo Testamento na língua ticuna do Brasil, 2da ed. ©2009, Liga Bíblica
496 
i norü ore i mexü̃ ga noxri duü̃xü̃gü 
tama nüxü̃ cuáxü̃ i Cristuchiga. 20 Rü 
ngẽma orexü̃ na chixuxü̃ca̱x nixĩ ga 
Tupana nügüchicüü choxü̃ namuxü̃, rü 
ngẽmaca̱x nixĩ i chapocuxü̃ i nhu̱xmax. 
Rü chanaxwa̱xe i chauxca̱x pejumuxẽgü 
na tama chamuü̃ãcüma meãma nüma 
nanaxwa̱xexü̃ãcüma nüxü̃ chixuxü̃ca̱x i 
ngẽma norü ore. 
 
Pauru nanagu̱xẽẽ ga norü popera rü 
wenaxãrü jema duü̃xü̃güxü̃ 
narümoxẽ 
21 Rü taeneẽ ja nüxü̃ ingechaü̃cü ja 
Tíquicu, rü chauxrüü̃ aixcuma meãma 
napuracü i tórü Coriarü puracüwa. Rü 
nüma tá pemaã nüxü̃ nixu i 
chauchiga rü guxü̃ma i nhuxãcü 
choxü̃ na naxüpetüxü̃ i nuã. 22 Rü 
ngẽmaca̱x nixĩ i pexü̃tawa 
chanamuxü̃, na pemaã nüxü̃ 
jaxuxü̃ca̱x na nhuxãcü toxü̃ 
naxüpetüxü̃, na ngẽmaãcü pexü̃ 
nataãẽxẽẽxü̃ca̱x. 23 Pa Toeneẽgü i 
Jaxõgüxü̃x, chanaxwa̱xe i Tanatü ja 
Tupana rü tórü Cori ja Ngechuchu ja 
Cristu pexü̃ narüngü̃xẽẽgü i guxãma i 
pema na meã pegümaã pemaxẽxü̃ca̱x, 
rü aixcuma petaãẽgüxü̃ca̱x, rü pegü 
pengechaü̃güxü̃ca̱x rü meã 
pejaxõgüxü̃ca̱x. 24 Rü chanaxwa̱xe i 
Tanatü ja Tupana nüxü̃ narüngü̃xẽẽ i 
guxü̃ma i ngẽma duü̃xü̃gü i 
aixcumaxü̃chi tórü Cori ja Ngechuchu 
ja Cristuxü̃ ngechaü̃güxü̃. Rü 
ngẽmaãcü jiĩxü̃. 
Rü nuãma pexna, 
Pauru  
EPÉCHICÜ̱̃Ã̱X 6 
O Novo Testamento na língua ticuna do Brasil, 2da ed. ©2009, Liga Bíblica
497 
 
Pauru rü nüxü̃ narümoxẽ ga jema 
jaxõgüxü̃ ga Piripuwa jexmagüxü̃ 
 
1
  
1 Pa Toeneẽgü ja Piripuwa 
Ngẽxmagüxex, chama i Pauru rü 
namaã i taeneẽ i Timúteu nixĩ i pexca̱x 
tanaxümatüxü̃ i nhaã popera. Rü toma 
rü Ngechuchu ja Cristuarü 
puracütanüxü̃ tixĩgü. Rü pexca̱x 
tanaxümatü i pema i jaxõgüxü̃ãrü 
ãẽ̱xgacügü na peixĩgüxü̃, rü pema i 
tupaucawa ngü̃xẽẽtaeruü̃gü na 
peixĩgüxü̃, rü guxãma i pema i 
Ngechuchu ja Cristuaxü̃́ jaxõgüxe. 2 Rü 
chanaxwa̱xe i Tanatü ja Tupana rü tórü 
Cori ja Ngechuchu ja Cristu poraãcü 
pexü̃ narüngü̃xẽẽ rü pexü̃ nataãẽxẽẽ. 
 
Pauru rü jema jaxõgüxü̃ca̱x 
najumuxẽ 
3 Rü guxü̃guma i ngẽxguma pexna 
chacua̱xãchixü̃gu rü Tupanana moxẽ 
chaxã i pexca̱x. 4 Rü ngẽxguma 
chajumuxẽgux, rü guxü̃guma 
chataãẽãcüma pexca̱x chajumuxẽ i 
guxãma i pemax. 5 Erü pema rü 
noxritama Tupanaãrü orexü̃ 
pexĩnüẽgumama rü poraãcü choxü̃ 
perüngü̃xẽẽ na nüxü̃ chixuxü̃ca̱x i norü 
ore i mexü̃. Rü nhu̱xma rü ta choxü̃ 
perüngü̃xẽẽgüecha. 6 Rü Tupana rü 
marü inanaxügü i wüxi i mexü̃ i puracü 
i perü maxü̃wa. Rü nüxü̃ chacua̱x rü 
nüma rü guxü̃gutáma nanaxüecha i 
ngẽma puracü nhu̱xmatáta janguxẽẽã i 
ngẽxguma ínanguxgu ja Ngechuchu ja 
Cristu. 7 Rü aixcuma name na ngẽmaãcü 
pemaã nagu charüxĩnüxü̃, erü poraãcü 
pexü̃ changechaü̃ rü aixcuma Tupana 
wüxigu tüxü̃ narüngü̃xẽẽ i guxãma i 
jixema. Rü woo nhu̱xma na chapocuxü̃ 
rü e̱xna ega ãẽ̱xgacügüpe̱xewa choxü̃ 
nagagügu, rü Tupana choxü̃ narüngü̃xẽẽ 
i ngẽxguma norü ore i mexü̃ẽ́tüwa 
chidexagu rü namaã nüxü̃ chixuxgu i 
ãẽ̱xgacügü na aixcuma jiĩxü̃ i ngẽma 
orewa nüxü̃ ijarüṉg̱auxü̃ i tórü maxü̃ i 
taguma gúxü̃. Rü nüxü̃ chacua̱x rü 
ngẽma Tupana choxü̃ 
nangü̃xẽẽxü̃ãcüma rü pexü̃ rü ta 
narüngü̃xẽẽ. 8 Rü Tupana nüxü̃ nacua̱x 
na nhuxãcü poraãcü pexü̃ 
chadauxchaü̃xü̃ rü pexü̃ na 
changechaü̃xü̃ i guxãma i pemax, 
 
POPERA GA PIRIPUWA JEXMAGÜXÜ̃ GA  
 
 
JAXÕGÜXÜ̃TANÜWA NAMUXÜ̃ GA PAURU 
 
 
O Novo Testamento na língua ticuna do Brasil, 2da ed. ©2009, Liga Bíblica
498 
ngẽma Ngechuchu ja Cristu pexü̃ na 
ngechaü̃xü̃rüü̃. 9 Rü chorü jumuxẽwa 
naxca̱x íchaca na jexeraãcü pegü 
pengechaü̃güxü̃ca̱x rü Tupanaxü̃ 
pengechaü̃güxü̃ca̱x. Rü naxca̱x íchaca 
na jexeraãcü nüxü̃ pecuáxü̃ca̱x i guxü̃ma 
i Tupanachiga rü jexeraãcü nüxü̃ 
pecuáxü̃ca̱x na nhuxãcü nanaxwa̱xexü̃ 
na naxca̱x pemaxẽxü̃. 10 Rü ngẽmaãcü 
pexca̱x chajumuxẽ erü chanaxwa̱xe na 
meã penangugüxü̃ i ṯacü nixĩ i aixcuma 
mexü̃ i Tupanape̱xewa na penaxüxü̃ca̱x i 
ngẽma. Rü chanaxwa̱xe na aixcuma 
namexü̃ i perü maxü̃ na taxuü̃ca̱xma 
ṯacüca̱x Tupana pexna c̱axü̃ca̱x i 
ngẽxguma ínanguxgu ja Cristu. 11 Rü 
naxca̱x íchaca na Ngechuchu ja Cristu 
pexü̃ narüngü̃xẽẽxü̃ na aixcuma 
namexü̃ca̱x i perü maxü̃ rü aixcuma 
penaxüxü̃ca̱x i ngẽma Tupanape̱xewa 
mexü̃ na ngẽmaãcü meã pemaxẽãcüma 
Tupanaxü̃ peicua̱xüü̃güxü̃ca̱x. 
 
Chauxca̱x rü Cristuarü ngúchaü̃ na 
chaxüxü̃ca̱x nixĩ i chamaxü̃xü̃ 
12 Pa Chaueneẽgüx, rü chanaxwa̱xe i 
nüxü̃ pecua̱x rü guxü̃ma i ngẽma choxü̃ 
üpetüxü̃, rü aixcuma ngẽmaãcü choxü̃ 
naxüpetü na jexeraãcü natachigaxü̃ca̱x i 
Tupanaãrü ore i mexü̃. 13 Rü nhu̱xma i 
núma rü guxü̃ma i churaragü i 
ãẽ̱xgacüpataarü daruü̃gü rü guxü̃ma i 
togü rü ta nüxü̃ nacua̱xgü na chapocuxü̃ 
naxca̱x na Cristuarü duü̃xü̃ chiĩxü̃. 14 Rü 
nhu̱xma na chapocuxü̃ rü muxü̃ma i 
taeneẽgü i jaxõgüxü̃ rü tama 
namuü̃ẽãcüma nüxü̃́ nangúchaü̃ na 
nüxü̃ jaxugüexü̃ i Tupanaãrü ore i mexü̃. 
Rü jexeraãcü tórü Coriaxü̃́ najaxõgü. 
15 Rü aixcuma nixĩ i nhuxre i duü̃xü̃gü 
rü togüxü̃ na jaxauxãchixẽẽxü̃ca̱xmare 
nüxü̃ nixugüexü̃ i Cristuchiga, erü 
togüxü̃ narüjexerachaü̃. Notürü 
nangẽxma i togü i duü̃xü̃gü i aixcuma 
mexü̃gu naxĩnüẽãcüma meã nüxü̃ 
ixugüexü̃ i ngẽma ore. 16 Rü nhuxre i 
duü̃xü̃gü rü Cristuchigaxü̃ nixugüe erü 
choxü̃ nangechaü̃gü rü nüxü̃ nacua̱xgü 
na Tupana nuxma choxü̃ muxü̃ na 
íchanapoxü̃xü̃ca̱x i norü ore i mexü̃. 
17 Notürü nangẽxma i togü i noxrütama 
ngúchaü̃ca̱x daugüxü̃ rü ngẽmaca̱x nüxü̃ 
ixugüexü̃ i ngẽma ore. Rü nümagü rü 
tama mexü̃gu narüxĩnüẽ, notürü naxca̱x 
nadaugü na jexeraãcü choxü̃́ 
naguxchaxẽẽgüãxü̃ i nhu̱xma na 
chapocuxü̃. 18-19 Notürü nüẽ́tama nixĩ 
ega woo ngẽmaãcü jixĩgu. Erü woo 
mexü̃ i norü ngúchaü̃maã jixĩgu rü e̱xna 
tama, notürü Cristuchigaxü̃ nixugüe. Rü 
ngẽma rü wüxi i taãẽ nixĩ i chauxca̱x. 
Rü guxü̃gutáma chataãẽẽcha erü nüxü̃ 
chacua̱x rü guxü̃ma i ngẽma rü chorü 
mexü̃ca̱x tá nixĩ erü chauxca̱x 
pejumuxẽgü rü choxü̃ narüngü̃xẽẽ i 
Tupanaãẽ i Üünexü̃ i Ngechuchu ja 
Cristuxü̃ rüngü̃xẽẽxü̃. 20 Rü ngẽma 
poraãcü chanaxwa̱xexü̃ nixĩ na taguma 
ṯacü rü chixexü̃ na chaxüxü̃ na 
taxuü̃ca̱xma chaugüca̱x chaxãnexü̃ca̱x. 
Rü chanaxwa̱xe i guxü̃guma 
íchamemare na guxãpe̱xewa tama 
chamuü̃ãcüma Cristuchigaxü̃ chixuxü̃. 
Rü nhu̱xma na chamaxü̃xü̃ rü 
chanaxwa̱xe i guxü̃guma 
aixrügumarüü̃tama Cristuxü̃ chicua̱xüü̃ 
rü chanataxẽẽ. Notürü ngẽxguma woo 
chaju̱xgux, rü chanaxwa̱xe i ngẽmaãcü 
rü ta chanataxẽẽ. 21 Erü chauxca̱x rü 
Cristuarü ngúchaü̃ na chaxüxü̃ca̱x nixĩ i 
PIRIPUCÜ̱̃Ã̱X 1 
O Novo Testamento na língua ticuna do Brasil, 2da ed. ©2009, Liga Bíblica
499 
na chamaxü̃xü̃. Notürü ngẽxguma 
chaju̱xgux rü ngẽma rü ta name, erü 
Cristuxü̃tawa tá changẽxma i ngẽxguma. 
22 Notürü tama nüxü̃ chacua̱x i ṯacü nixĩ 
i rümemaẽxü̃ i chauxca̱x, ngẽma na 
chajuxü̃ rü e̱xna tama. Erü nhu̱xma na 
chamaxü̃xü̃ rü choxü̃́ natauxcha na 
chanaxüxü̃ i tórü Coriarü puracü. 23 Rü 
ngẽmaca̱x tama nüxü̃ chacua̱x na ṯacü 
jiĩxü̃ i chauxca̱x rümemaẽxü̃ i ngẽma 
taxrewa. Erü nhuxguacü rü chanaxwa̱xe 
na chajuxü̃ na Cristuxü̃tawa 
changẽxmaxü̃ca̱x. Rü ngẽma nixĩ i 
aixcuma jexera rümemaẽxü̃ i chauxca̱x. 
24 Notürü i pexca̱x rü nagu charüxĩnü rü 
narümemaẽ nixĩ na nhama i 
chaxunemaãtama na chamaxü̃xü̃ na 
ngẽmaãcü pexü̃ charüngü̃xẽẽxü̃ca̱x. 
25 Rü nhu̱xma na aixcuma meã nüxü̃ 
chacuáxü̃ na pechaxwa̱xexü̃, rü 
ngẽmawa nüxü̃ chacua̱x na tãũxü̃táma 
paxa chajuxü̃. Rü ngẽmaãcü tá 
chamaxãma na pexü̃ charüngü̃xẽẽxü̃ca̱x 
na jexeraãcü Cristuca̱x pemaxẽxü̃ca̱x rü 
jexeraãcü taãẽãcüma nüxü̃́ 
pejaxõgüxü̃ca̱x. 26 Rü ngẽmaãcü wena 
táxarü petanüwa changẽxma. Rü 
ngẽxguma wena choxü̃ pedaugügu rü 
aixcuma tá petaãẽgü erü tá pexü̃́ 
nangẽxma na ṯacüca̱x Ngechuchu ja 
Cristuxü̃ peicua̱xüü̃güxü̃. 27 Rü ngẽma 
guxü̃ãrü jexera rümemaẽxü̃ nixĩ na 
naxca̱x pedauxü̃ na meã pemaxẽxü̃, 
ngẽma Cristuarü ore pemaã nüxü̃ 
ixuxü̃rüü̃. Rü ngẽxguma petanüwa 
chaxũxgu rü e̱xna woo tama ngẽ́ma 
chaxũxgu, notürü nüxü̃ chaxĩnüchaü̃ na 
guxãma wüxigu pegü peporaexẽẽxü̃ na 
taguma nüxü̃ perüc̱ẖauxü̃ca̱x na 
aixcuma pejaxõgüxü̃, rü ngẽmaãcü 
Tupanaãxü̃́ pepuracüexü̃ na jexeraãcü 
jaxũchigüxü̃ca̱x i norü ore i mexü̃. 28 Rü 
ngẽmaca̱x penaxwa̱xe i tama texéxü̃ 
pemuü̃ẽãcüma nüxü̃ peixugüama i 
ngẽma ore. Rü ngẽma na tama nüxü̃ 
pemuü̃ẽxü̃ rü ngẽma rü wüxi i cua̱xruü̃ 
tá nixĩ nüxü̃́ i perü uwanügü. Rü 
ngẽmawa tá nüxü̃ nacua̱xgü na pocuwa 
tá naxĩxü̃ i nümagü notürü pema rü tá 
maxü̃wa na pexĩxü̃. Rü Tupana tá nixĩ ja 
pexü̃ rüngü̃xẽẽcü na tama nüxü̃ 
pemuü̃ẽxü̃ca̱x i ngẽma perü uwanügü. 
29 Rü Tupanaga nixĩ na Cristuaxü̃́ 
pejaxõgüxü̃. Rü ngẽxgumarüü̃ ta naga 
nixĩ na Cristuca̱x ngúxü̃ peingegüxü̃. Rü 
ngẽma rü wüxi i ngü̃xẽẽ nixĩ i pexna 
naxãxü̃ ja Tupana. 30 Pema rü chama rü 
wüxigu Tupanaãrü puracüwa 
tangẽxmagü, rü tanaxüama i ngẽma 
puracü ega woo texé tüxü̃́ 
naguxchaxẽẽgux. Rü ü̃pa rü marü choxü̃ 
pedau na nhuxãcü meã chanaxüxü̃ i 
ngẽma puracü, rü nhu̱xma rü ta nüxü̃ 
pecuáchiga na nhuxãcü chanaxüamaxü̃ 
woo namu i chorü guxchaxü̃gü. 
 
Cristu rü nhama taxuü̃ma jiĩxü̃rüü̃ 
nügü nixĩxẽẽ rü jemaca̱x ga Tupana 
rü guxü̃ãrü ãẽ̱xgacüxü̃ najaxĩxẽẽ 
 
2
  
1 Rü dücax, Pa Chaueneẽgüx, rü 
nhu̱xma na Cristuarü duü̃xü̃gü 
peixĩgüxü̃, ¿rü aixcuma jiĩxü̃ i nüma 
pexü̃ nataãẽxẽẽxü̃? ¿Rü aixcuma jiĩxü̃ i 
petaãẽgüxü̃ erü nüma pexü̃ nangechaü̃? 
¿Rü aixcuma jiĩxü̃ i Tupanaãẽ i Üünexü̃ 
pexü̃tawa ngẽxmaxü̃? ¿Rü aixcuma jiĩxü̃ 
i pegü pengechaü̃güxü̃ rü pegüxü̃́ 
pengechaü̃tümüü̃güxü̃? 2 Rü ngẽxguma 
chi ngẽmaãcü jixĩgu, rü chanaxwa̱xe i 
guxãma wüxigu perüxĩnüẽ, rü aixcuma 
PIRIPUCÜ̱̃Ã̱X 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
500 
guxãma pegü pengechaü̃gü, rü aixcuma 
guxãma nhama wüxitama peixĩxü̃rüü̃ na 
jiĩxü̃ i peãẽ, rü guxãma wüxitama i 
ngúchaü̃ca̱x pedau. Rü ngẽxguma 
ngẽmaãcü pemaxẽgu rü wüxi i chorü 
taãẽ tá nixĩ. 3 Rü tama name i ṯacü pexü 
na pegü íperütagüxü̃ca̱x rü ngẽmaãcü 
togüarü jexera na peixĩgüxü̃ca̱x. Notürü 
name nixĩ na pegü íperüxíragüxü̃ rü 
pegügu perüxĩnüẽxü̃ na taxuü̃ma 
peixĩgüxü̃ rü togü rü perü jexera na 
jixĩgüxü̃. 4 ¡Rü tama pegüguxicatama 
perüxĩnüẽ, notürü pegü peporaexẽẽxü̃ 
na togüxü̃ perüngü̃xẽẽgüxü̃ca̱x! 5 Rü 
name nixĩ ga jema Ngechuchu ja Cristu 
nagu rüxĩnüxü̃gu na perüxĩnüẽxü̃ i 
pemax. 6 Jerü nüma rü woo ga 
Tupanaxü̃chi na jiĩxü̃, notürü tama 
nügüna nanachu̱xu na ínanguxuchixü̃ 
nawa ga jema. 7-8 Rü jemaca̱x jéma 
nanata̱x ga norü mexü̃gü ga dauxü̃guxü̃ 
ga naãnewa. Rü wüxi i duü̃xü̃ i togüaxü̃́ 
puracüxü̃rüü̃ nügü nixĩxẽẽ. Rü nhama 
wüxi i duü̃xü̃rüü̃ nhama ga naãnegu 
nabu. Rü jexguma marü duü̃xü̃ jixĩgu ga 
nümax, rü nhama taxuü̃ma jiĩxü̃rüü̃ 
nügü nixĩxẽẽ. Rü Tupanaga naxĩnü, rü 
jemaca̱x curuchagu naju woo ga wüxi 
ga ãnexü̃chi na jiĩxü̃ ga jema. 9 Rü 
jemaca̱x ga Tupana rü guxü̃ãrü 
ãẽ̱xgacüxü̃ najaxĩxẽẽ, rü 
najangucuchixẽẽ na guxü̃ma i 
ãẽ̱xgacügüétüwa nangẽxmaxü̃ca̱x. 10 Rü 
jemaãcü nanaxü ga Tupana na 
Ngechuchupe̱xegu tacaxã́pü̱xügüxü̃ca̱x 
rü nüxü̃ ticua̱xüü̃güxü̃ca̱x ja guxãma ja 
texé ja dauxü̃guxü̃ i naãnewa 
ngẽxmagüxe, rü guxãma i nhama i 
naãnewa ngẽxmagüxe, rü guxãma ja 
texé ja juexü̃chicawa ngẽxmagüxe. 11 Rü 
jemaãcü Tupana ãẽ̱xgacüxü̃ najaxĩxẽẽ 
na guxãma nüxü̃ ixuxü̃ca̱x na tórü Cori 
jiĩxü̃ ja Ngechuchu ja Cristu rü 
ngẽmaãcü nüxü̃ icua̱xüü̃güxü̃ca̱x ja 
Tanatü ja Tupana. 
 
Cristuarü duü̃xü̃gü rü nhama 
omügürüü̃ nixĩgü i natanüwa i 
ngẽma duü̃xü̃gü i tama jaxõgüxü̃ 
12 Rü nhu̱xma na nüxü̃ pecuáxü̃ na 
nhuxãcü Nanatüga naxĩnüxü̃ ga Cristu, 
rü chanaxwa̱xe i chauga pexĩnüẽ, Pa 
Chaueneẽgü ja Pexü̃ Changechaü̃güxe. 
Rü jéma petanüwa chajexmagu chauga 
na pexĩnüẽxü̃ãrü jexera chanaxwa̱xe i 
chauga pexĩnüẽ i nhu̱xma na tama 
petanüwa changẽxmaxü̃. Rü 
chanaxwa̱xe i Tupanaxü̃ pemuü̃ẽãcüma 
naxca̱x pedaugüama i perü maxü̃ i 
taguma gúxü̃. 13 Erü Tupana nixĩ ja perü 
maxü̃wa puracücü na pexü̃́ 
nangẽxmaxü̃ca̱x i perü ngúchaü̃ i mexü̃. 
Rü nüma nixĩ i pexü̃ nangü̃xẽẽxü̃ na 
naga pexĩnüẽxü̃ca̱x rü penaxüxü̃ca̱x i 
ngẽma nüma pexü̃́ nanaxwa̱xexü̃. 14 ¡Rü 
meã penaxü̱x i guxü̃ma i ngẽma pexüxü̃, 
rü tama naxca̱x peidexagü rü tama pegü 
naxca̱x pechoxü̃gagü! 15-16 Rü 
penaxwa̱xe i ngẽmaãcü meã pemaxẽ na 
taxúema ṯacü rü chixexü̃xü̃ pewa 
ijaṉg̱auxü̃ca̱x. Rü penaxwa̱xe i mexü̃ i 
Tupanaxãcügü peixĩgü i natanüwa i 
ngẽma duü̃xü̃gü i chixexü̃ rü 
chixeãẽgümarexü̃. Rü ngẽxguma ngẽma 
duü̃xü̃gümaã nüxü̃ peixugüjane i ngẽma 
ore i mexü̃ i tüxü̃ maxẽxẽẽxü̃, rü joxni 
natanüwa rü nhama woramacurigü ja 
ẽãnexü̃wa ibáixgücürüü̃ tá peixĩgü. Rü 
ngẽmaãcü i ngẽxguma wena núma 
naxũxgu ja Cristu rü poraãcü tá pemaã 
PIRIPUCÜ̱̃Ã̱X 2 
O Novo Testamento na língua ticuna do Brasil, 2da ed. ©2009, Liga Bíblica
501 
chataãẽ erü tá nüxü̃ chadau na tama 
notüca̱xmamare jiĩxü̃ ga jema puracü ga 
petanüwa chaxüxü̃. 17 Rü ngẽma 
nhu̱xma na meã pejaxõgüxü̃, rü ngẽma 
nixĩ i perü ãmare i Tupanana pexãxü̃. 
Rü ngẽma na meã janguxü̃ca̱x i ngẽma 
perü ãmare i Tupanape̱xewa, rü chama 
rü íchamemare na Tupanaca̱x 
ichanaxãxü̃ i chorü maxü̃ rü chajuxü̃. 
Rü ngẽmaca̱x woo chaju̱xgu rü wüxi i 
taãẽ tá nixĩ i chauxca̱x. Rü chanaxwa̱xe 
i pemagü rü ta ngẽmaca̱x wüxigu 
chamaã petaãẽgü. 18 Rü ngẽmaca̱x ega 
ngẽma ore i mexü̃ca̱x chaju̱xgux, rü 
tama name na pengechaü̃güxü̃ notürü 
penaxwa̱xe na wüxigu chamaã 
petaãẽgüxü̃. 
 
Timúteu rü Epafrodítuchiga 
19 Rü ngẽxguma tórü Cori ja 
Ngechuchu naxwa̱xegu rü paxa 
petanüwa chanamuẽ́ga ja taeneẽ ja 
Timúteu na pexü̃ na íjadauxü̃ca̱x rü 
chataãẽxü̃ca̱x i ngẽxguma núma 
nangeãgu i pechiga. 20 Rü aixcuma 
nataxuma i to i chorü ngü̃xẽẽruü̃ i 
chama nagu charüxĩnüxü̃rüü̃ nagu 
rüxĩnüxü̃, rü Timúteuxicatama nixĩ. Rü 
nataxuma i to i naxrüü̃ aixcuma pegu 
rüxĩnüxü̃ rü pexü̃ rüngü̃xẽẽchaü̃xü̃. 
21 Erü guxü̃ma i togü rü naxca̱x nadaugü 
i noxrütama ngúchaü̃gü, rü tama 
aixcuma nagu narüxĩnüẽ i ngẽma 
Ngechuchu ja Cristuarü ngúchaü̃. 
22 Notürü i pema rü marü nüxü̃ pecua̱x 
na nhuxãcü meã namaxü̃xü̃ i Timúteu, 
rü nhuxãcü choxü̃ nangü̃xẽẽxü̃ i 
Tupanaãrü orearü uchigawa, nhama 
wüxi i buxü̃ i nanatüxü̃ rüngü̃xẽẽxü̃rüü̃. 
23 Rü ngẽmaca̱x i ngẽxguma nüxü̃ 
chacua̱xgu na nhuxãcü tá choxü̃ na 
naxüpetüxü̃ i núma, rü nhu̱xmachi 
ngẽ́ma petanüwa chanamuxchaü̃ i 
Timúteu na pexü̃ íjadauxü̃ca̱x. 24 Rü 
ngẽxgumarüü̃ ta nagu charüxĩnü rü tórü 
Cori rü aixcuma tá choxü̃ narüngü̃xẽẽ 
na chamatama ngẽ́ma petanüwa 
íchajadauxü̃ca̱x. 25 Rü ngẽxgumarüü̃ ta 
rü chauxca̱x name nixĩ i ngẽ́ma 
petanüwa chanamuxü̃ i taeneẽ i 
Epafrodítu. Rü nüma nixĩ ga pematama 
chauxca̱x núma penamuxü̃ na choxü̃ 
nangü̃xẽẽxü̃ca̱x. Rü nüma rü chamücü 
nixĩ i Tupanaãrü puracüwa, rü poraãcü 
choxü̃ narüngü̃xẽẽ i Tupanaãrü orearü 
uwa. 26 Rü poraãcü nüxü̃́ nangúchaü̃ na 
pexü̃ íjadauxü̃ i guxãma i pemax. Rü 
poraãcü naxoegaãẽ, jerü pema rü nüxü̃ 
pecuáchiga ga na jaḏaawexü̃ ga nümax. 
27 Rü aixcuma nixĩ ga na jaḏaawexü̃, rü 
wixguxü̃chi taa̱x naju. Notürü 
Tupanaãxü̃́ nangechaü̃tümüü̃ rü chama 
rü ta nüxü̃́ changechaü̃tümüü̃, rü 
jemaca̱x naxca̱x najataanexẽẽ na tama 
jexeraãcü changechaü̃xü̃ca̱x. 28 Rü 
ngẽmaca̱x rü jexeraãcü chanaxwa̱xe na 
paxa petanüwa chanamuxü̃ i Epafrodítu, 
na pema rü petaãẽgüxü̃ca̱x i ngẽxguma 
wena nüxü̃ pedaugügu. Rü ngẽxguma i 
chama rü tá ta chataãẽ i ngẽxguma 
nüxü̃ chacua̱xgu na petanüwa 
nangẽxmaxü̃ na pexü̃ nangü̃xẽẽxü̃ca̱x. 
29 Rü chanaxwa̱xe i tórü Coriégagu 
petaãẽgüãcüma meã penajaxu erü 
peeneẽ nixĩ. Rü name nixĩ i nüxü̃ 
pengechaü̃gü i guxü̃ma i ngẽma 
duü̃xü̃gü i Epafrodíturüü̃ ixĩgüxü̃. 30 Jerü 
nüma ga Epafrodítu rü jema na poraãcü 
nawa napuracüxü̃ ga Cristuarü puracü, 
rü jemaca̱x wixguxü̃chi taa̱x naju. Rü 
PIRIPUCÜ̱̃Ã̱X 2 
O Novo Testamento na língua ticuna do Brasil, 2da ed. ©2009, Liga Bíblica
502 
ãũcümaxü̃wa nügü najexmaxẽẽ na 
pechicüü choxü̃ nangü̃xẽẽxü̃ca̱x. 
 
Ngẽma na Cristuxü̃ icuáxü̃ rü 
ngẽma nixĩ i guxü̃ãrü jexera 
rümemaẽxü̃ 
 
3
  
1 Rü nhu̱xma Pa Chaueneẽgüx, rü 
chanaxwa̱xe i petaãẽgü erü tórü 
Coriarü duü̃xü̃gü peixĩgü. Rü jema ore 
ga noxri pexca̱x chaxümatüxü̃ rü tama 
choxü̃́ nawa̱xtümüü̃ na wena pexca̱x 
chanaxümatüxü̃ erü aixcuma pexü̃́ name 
i ngẽma ore. 2 ¡Rü pegüna peda̱x nüxna i 
ngẽma duü̃xü̃gü i chixri maxẽxü̃ rü 
chixexü̃maã pexü̃ ixucu̱xẽgüxü̃! Rü 
nümagü nixĩ i nüxü̃ jaxugüexü̃ rü 
ngẽxguma tama jigü 
íiwiecha̱xmüpe̱xechiraü̃gu, rü 
taxucürüwama Tupanape̱xewa time. 
3 Notürü jíxema aixcuma Tupanape̱xewa 
imexẽ, rü jixema tixĩgü. Rü Tupanaxü̃ 
ticua̱xüü̃gü i Naãẽ i Üünexü̃ãrü 
ngü̃xẽẽmaã. Rü tataãẽgü erü Ngechuchu 
ja Cristuarü duü̃xü̃gü tixĩgü. Rü tama 
tajaxõgü na ngẽma jigü 
íiwiecha̱xmüpe̱xechiraü̃xü̃ca̱x 
Tupanape̱xewa imexü̃. 4 Notürü chama 
chi waxi nixĩ i guxü̃ i togüarü jexera 
chajaxõxü̃ i ngẽma 
wiecha̱xmüpe̱xechiraü̃chiga. Rü tataxu 
chima ja togue ja texé chauxrüü̃ jaxṍxẽ i 
ngẽmachiga. 5 Jerü jexguma 8 ga 
ngunexü̃ chauétü jixĩgu ga na chabuxü̃, 
rü choxü̃ ínawiecha̱xmüpe̱xechiraü̃gü, 
erü Judéu chixĩ. Rü Bejamítanüxü̃ chixĩ. 
Rü chaunatü rü chaué rü Judéugü 
tixĩgü, rü ngẽmaca̱x i chama rü 
Judéuxü̃chi chixĩ. Rü chama rü 
Parichéuchire̱x chixĩ, rü pema nüxü̃ 
pecua̱x rü ngẽma Parichéugü rü meãma 
nanaxaure i Tupanaãrü mugü ga Muĩsé 
ümatüxü̃. 6 Rü jema na meã 
chajanguxẽẽchaü̃xü̃ca̱x ga jema mugü 
ga Muĩsé ümatüxü̃, rü jemaca̱x nawe 
chingẽchigü ga jema duü̃xü̃gü ga 
Ngechuchuaxü̃́ jaxõgüxü̃. Rü jema na 
aixcuma meã chanaxaurexü̃ca̱x ga jema 
mugü ga Muĩsé ümatüxü̃, rü jemaca̱x rü 
taxucürüwama texé chauchigaxü̃ tixu ga 
tama na chaxaurexü̃. 7 Notürü guxü̃ma 
ga jema ü̃pa chauxca̱x mexü̃, rü nhu̱xma 
rü taxuwama choxü̃́ name rü marü 
íchanata̱x na Cristuaxü̃́xĩcatama 
chajaxõxü̃ca̱x. 8 Rü nhu̱xma na 
Ngechuchu ja Cristu ja chorü Corixü̃ na 
chacuáxü̃, rü chauxca̱x rü guxü̃ma ga 
jema ü̃pa nagu chixũxü̃ rü taxuwama 
name, erü ngẽma na Cristuxü̃ na 
chacuáxü̃ rü guxü̃ãrü jexera 
narümemaẽ. Rü guxü̃ma ga jema noxri 
nagu chixũxü̃ rü marü nüxü̃ charüxo na 
Cristuwe charüxũxü̃ca̱x rü noxrü duü̃xü̃ 
na chiĩxü̃ca̱x. Rü chauxca̱x rü nhama 
guxchirerüü̃ nixĩ ga jema ü̃pa nagu 
chixũxü̃ ega Cristumaã nügü 
chananguxgu. 9 Rü jemaãcü nüxü̃ 
charüxo ga guxü̃ma ga jema na 
Cristuarü duü̃xü̃ na chiĩxü̃ca̱x. Rü 
nhu̱xma rü Tupanape̱xewa chame erü 
Cristuaxü̃́ chajaxõ. Rü tama ngẽma na 
chamecümaxü̃ca̱x rü e̱xna mugü 
chaxaurexü̃ca̱x nixĩ na chamexü̃ i 
nape̱xewa. Notürü ngẽma na Cristuaxü̃́ 
chajaxõxü̃ca̱x nixĩ i nügüca̱x choxü̃ 
namexẽẽxü̃ ja Tupana. 10-11 Rü ngẽma 
nhu̱xma chanaxwa̱xexü̃ nixĩ na aixcuma 
Cristuxü̃ chacuáxü̃ rü chawa na 
nangẽxmaxü̃ i ngẽma pora ga wena 
Cristuxü̃ írüdaxẽẽxü̃ i nhu̱xma nüxü̃́ 
ngẽxmaxü̃. Rü jema ngúxü̃ na jangexü̃ 
PIRIPUCÜ̱̃Ã̱X 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
503 
ga nüma rü na najuxü̃ rü 
ngẽxgumarüü̃tama chanaxwa̱xe i 
íchamemare na naxca̱x ngúxü̃ chingexü̃ 
rü naxca̱x chajuxü̃ na jixcama chama rü 
ta juwa ícharüdaxü̃ca̱x. 
 
Pauru naxca̱x nadau na Cristuca̱x 
namaxü̃xü̃ nhu̱xmatáta 
Tupanaxü̃tawa nangu 
12 Rü nhu̱xma na ngẽma nhachaxü̃ 
pemaã rü tama chanaxwa̱xe i nagu 
perüxĩnüẽ na guxü̃xü̃ chacuáxü̃ i 
Cristuchiga, rü e̱xna guxü̃wama na 
chamexü̃. Notürü guxü̃ i ngunexü̃gu rü 
naxca̱x chadauama na Ngechuchu ja 
Cristuarü ngúchaü̃ na chaxüxü̃ca̱x, jerü 
jemaca̱x nixĩ ga nüma ga chauxca̱x 
nadauxü̃ ga noxrix. 13 Pa Chaueneẽgüx, 
pemaã nüxü̃ chixu rü chamatama meãma 
nüxü̃ chacua̱x rü nhu̱xma rü ta tautama 
nawa changu i ngẽma naxca̱x chadauxü̃. 
Notürü i nhu̱xma rü marü nüxü̃ 
icharüngüma i guxü̃ma ga jema noxri 
nagu chixũxü̃. Rü nhu̱xma rü chaugü 
chaporaxẽẽ na aixcuma Cristuca̱x na 
chamaxü̃xü̃ na nawa changuxü̃ca̱x i 
ngẽma maxü̃ i chape̱xewaama ngẽxmaxü̃. 
14 Rü ngẽmaca̱x i nhu̱xma rü naxca̱x 
chadau na aixcuma Cristuca̱x chamaxü̃xü̃ 
nhu̱xmatáta Tupanaxü̃tawa changu. Erü 
chanajauxchaü̃ i ngẽma ãmare i nüma 
dauxü̃guxü̃ i naãnewa naxca̱x taxca̱x 
nangemaxü̃ i jixema na Ngechuchu ja 
Cristuarü duü̃xü̃gü ixĩgüxü̃. 15 Rü guxãma 
i jixema na aixcuma Cristuaxü̃́ jaxõgüxü̃, 
rü name nixĩ i ngẽmaãcü nagu tarüxĩnüẽ. 
Notürü ngẽxguma chi texé i petanüwa 
toguama tarüxĩnügu, rü Tupana tá tüxü̃ 
nüxü̃ nacua̱xẽẽ i ngẽma nüma 
nanaxwa̱xexü̃ na nüxü̃ tacuáxü̃. 16 Rü 
ngẽma inaxwa̱xexü̃ nixĩ na aixcuma naga 
ixĩnüẽẽchaxü̃ rü meãma nagu ixĩxü̃ i 
ngẽma ore i marü nüxü̃ icuáxü̃. 17 Pa 
Chaueneẽgüx, chanaxwa̱xe i chauxrüü̃ 
nagu pexĩ i ngẽma pexü̃ nüxü̃ 
chadauxẽẽxü̃ na namexü̃. ¡Rü penangugü 
na nhuxãcü meã namaxẽxü̃ i ngẽma togü 
i duü̃xü̃gü i toma tamaxẽxü̃ãcüma 
maxẽxü̃! 18 Rü marü muẽ̱xpü̱xcüna 
pemaã nüxü̃ chixu, rü nhu̱xma rü 
changechaü̃ãcüma rü chaxauxãcüma 
wena pemaã nüxü̃ chixu rü nangẽxma i 
muxü̃ma i duü̃xü̃gü i Cristuarü 
uwanürüü̃ãcüma maxẽxü̃. Rü nümagü rü 
tama nüxü̃ nacua̱xgüchaü̃ na Cristu 
curuchagu naxca̱x juxü̃. 19 Notürü ngẽma 
duü̃xü̃gü rü tá düxwa inajarüxo. Rü 
ngẽma naxü̃neãrü ngúchaü̃ nixĩ i norü 
tupana ixĩxü̃. Rü woo nüxü̃ nacua̱xchire̱x 
na wüxi i ãne na jiĩxü̃ i ngẽma chixexü̃ 
notürü namaã nataãẽgüama. Rü nhama i 
naãneãrü ngẽmaxü̃guxicatama 
narüxĩnüẽ. 20 Notürü i jixema rü 
dauxü̃guxü̃ i naãnewa tüxü̃́ nangẽxma i 
tachica. Rü ítanaṉg̱uxẽẽ na dauxü̃guxü̃ i 
naãnewa taxca̱x ne naxũxü̃ ja tórü Cori ja 
Ngechuchu ja Cristu ja tórü Maxẽxẽẽruü̃. 
21 Rü nhaã taxüne i juxwa̱xexü̃ rü nüma 
ja Cristu tá nanaxüchicüü na naxü̃ne i 
mexẽchixü̃rüü̃ jiĩxü̃ca̱x. Rü ngẽma norü 
pora i namaã guxü̃ẽ́tüwa nangẽxmaxü̃, 
rü ngẽmamaãtama tá nanaxüchicüü i 
taxüne na noxrürüü̃ jiĩxü̃ca̱x. 
 
Nhu̱xma na tórü Coriarü ixĩgüxü̃ rü 
name nixĩ na guxü̃guma 
 
namaã itaãẽgüxü̃ 
 
4
  
1 Rü nhu̱xma Pa Chaueneẽgü ja 
Pexü̃ Changechaü̃güxe rü Poraãcü 
Pexü̃ Chadauxchaü̃güxe, rü ngẽma marü 
PIRIPUCÜ̱̃Ã̱X 3 
,  
4 
O Novo Testamento na língua ticuna do Brasil, 2da ed. ©2009, Liga Bíblica
504 
pemaã nüxü̃ chixuxü̃rüü̃ chanaxwa̱xe i 
meã tórü Corica̱x pemaxẽ erü pema nixĩ 
i chorü taãẽ rü chorü ãmare i Tupana 
choxna ãxü̃ peixĩgüxü̃. 2 Rü nüxü̃ 
chaca̱a̱xü̃ i taeja̱xgü i Eudía rü Chĩ́tique 
na nügümaã nangüxmüẽxü̃ca̱x, erü 
nümagü rü tórü Corixacügü nixĩgü. 3 Rü 
cumax, Pa Chamücü ja Mecü i Wüxigu 
Tupanaãrü Puracüwa Chamaã 
Puracücüx, rü cuxna naxca̱x chaca na 
nüxü̃ curüngü̃xẽẽxü̃ca̱x i ngẽma taxre i 
taeja̱xgü, erü nümagü rü wüxigu 
chamaã rü Crementemaã rü ngẽma togü 
i chamücügü i Tupanaãrü poperawa 
marü ngo̱xégagüxü̃maã napuracüe i 
Tupanaãrü orearü uwa. 4 Rü nhu̱xma na 
tórü Coriarü peixĩgüxü̃, Pa 
Chaueneẽgüx, rü name nixĩ i guxü̃guma 
namaã petaãẽgü. Rü wena pemaã nüxü̃ 
chixu, rü ¡petaãẽgü! 5 Rü chanaxwa̱xe i 
meã pemaxẽ na guxü̃ma i duü̃xü̃gü pexü̃ 
nacua̱xgüxü̃ca̱x na aixcuma mexü̃ i 
duü̃xü̃gü na peixĩgüxü̃. ¡Rü nüxna 
pecua̱xãchie na tórü Cori rü paxa tá 
nataeguxü̃ na núma naxũxü̃! 6 ¡Rü 
taxuü̃ca̱xma penaxi̱xãchiãẽgü! Notürü 
ngẽxguma woo ṯacü pexü̃ üpetügu rü 
guxü̃guma name nixĩ na Tupanamaã 
nüxü̃ peixuxü̃ i perü jumuxẽwa. ¡Rü 
naxca̱x ípeca i norü ngü̃xẽẽ i ngẽxguma 
ṯacü pexü̃́ guxchaxgu, rü moxẽ nüxna 
pexãgü! ¡Rü ngẽmaãcü Tupanamaã 
nüxü̃ peixu i guxü̃ma i ngẽma nüxna 
naxca̱x pecagüchaü̃xü̃! 7 Rü ngẽmaãcü i 
nüma ja Tupana rü tá pexü̃ nataãẽxẽẽ 
namaã i wüxi i taãẽ i mexẽchixü̃ i 
guxü̃ma i taãẽ i nüxü̃ icuáxü̃ãrü jexera 
mexẽchixü̃. Rü nhu̱xma na Ngechuchu 
ja Cristuarü duü̃xü̃gü peixĩgüxü̃, rü 
ngẽma taãẽ i Tupana pexna ãxü̃ rü tá 
nüxna pexü̃ ínapoxü̃ i ngẽma chixexü̃ i 
nagu perüxĩnüẽchaxü̃. 
 
Name nixĩ i nagu tarüxĩnüẽ i 
guxü̃ma i ṯacü i aixcuma 
 
mexü̃ ixĩxü̃ 
8 Rü nhu̱xma Pa Chaueneẽgüx, rü 
name nixĩ i nagu perüxĩnüẽ i guxü̃ma i 
ngẽma ore i aixcuma ixĩxü̃, rü guxü̃ma i 
ngẽma nacüma i taxucürüwama texé 
chixri nachiga idexaxü̃. Rü ngẽmaãcü rü 
name nixĩ i nagu perüxĩnüẽ i guxü̃ma i 
ngẽma ore i aixcuma meã iwéxü̃ rü 
guxü̃ma i ngẽma Tupanape̱xewa mexü̃, 
rü guxü̃ma i ngẽma mexü̃ i duü̃xü̃gü 
namaã taãẽxü̃, rü guxü̃ma i ngẽma 
aixcuma duü̃xü̃güpe̱xewa mexü̃. Rü 
name nixĩ i ngẽmagu perüxĩnüẽ. 9 Rü 
chanaxwa̱xe i aixcuma penaxü i ngẽma 
pexü̃ changúexẽẽxü̃, rü ngẽma pexü̃ 
namaã chixucu̱xẽgüxü̃, rü ngẽma 
chauxü̃tawa nüxü̃ pexĩnüẽxü̃, rü ngẽma 
chauxü̃tawa nüxü̃ pedauxü̃ na 
chanaxüxü̃. Rü ngẽxguma ngẽmaãcü 
pemaxẽgu rü pemaã tá inarüxã̱ũ̱x ja 
Tupana ja tamaã irüngüxmücü rü tüxü̃ 
taãẽxẽẽcü. 
 
Jema Piripucü̱̃ã̱x ga jaxõgüxü̃ rü 
dĩẽrumaã Pauruxü̃ narüngü̃xẽẽgü 
10 Rü nhu̱xma na chorü Coriarü 
chiĩxü̃, rü poraãcü chataãẽ erü 
wenaxãrü choxna pecua̱xãchie rü 
choxü̃ perüngü̃xẽẽ. Rü chama nüxü̃ 
chacua̱x rü pema rü guxü̃guma choxü̃ 
perüngü̃xẽẽchaü̃, notürü taguma pexü̃́ 
natauxcha ga na penaxüxü̃ ga jema. 
11 Rü tama ngẽma na ṯacü choxü̃́ 
taxuxü̃ca̱x nixĩ i pemaã nüxü̃ chixuxü̃ i 
ngẽmachiga. Erü chama rü marü 
PIRIPUCÜ̱̃Ã̱X 4 
O Novo Testamento na língua ticuna do Brasil, 2da ed. ©2009, Liga Bíblica
505 
chamaã nixü na namaã chataãẽxü̃ i 
ngẽma choxü̃́ ngẽxmaxü̃. 12 Rü nüxü̃ 
chacua̱x na nhuxãcü na jiĩxü̃ ega guxü̃ 
choxü̃́ tau̱xgux, rü nüxü̃ chacua̱x na 
nhuxãcü na jiĩxü̃ ega choxü̃́ 
namuxũchixgu. Rü marü chamaã nixü 
na namaã chataãẽxü̃ i ngẽma choxü̃́ 
ngẽxmaxü̃ woo changaxpütüwegu, rü 
e̱xna woo chataijaxgu, rü e̱xna woo 
choxü̃́ namuxũchixgu rü e̱xna woo 
choxü̃́ natau̱xguma. 13 Rü Cristu nixĩ ja 
choxü̃ poraxẽẽcü, rü ngẽmaca̱x chamaã 
nanguxü̃ na chanaxüxü̃ i guxü̃ma i 
ngẽma Tupana naxwa̱xexü̃ na 
chanaxüxü̃. 14 Notürü ga pema rü wüxi 
ga mexü̃ choxü̃́ pexügü ga jexguma 
choxü̃́ natauxjane choxü̃ 
perüngü̃xẽẽgügu. 15 Rü pema, Pa 
Jaxõgüxü̃ i Piripucü̱̃ã̱x, rü meãma nüxü̃ 
pecua̱x rü jexguma noxri 
Machedóniããnewa nüxü̃ chixuxgu ga 
Tupanaãrü ore, rü jexguma jéma 
íchaxũxü̃gu, rü pexicatama nixĩ ga 
ãmare choxna pexãxü̃ naxca̱x ga jema 
ngü̃xẽẽ ga chauxü̃tawa pejaxuxü̃. 16 Rü 
jexguma Techarónicaarü ĩãnewa 
chajexmajane, rü pema rü jéma 
chauxca̱x penamugü ga perü ãmare na 
choxü̃ perüngü̃xẽẽgüxü̃ca̱x. Rü tama 
wüxicanaxĩcatama nixĩ ga jemaãcü 
choxü̃ na perüngü̃xẽẽgüxü̃. 17 Rü woo 
perü ãmaremaã chataãẽ, notürü 
jexeraãcü chataãẽ erü ngẽma choxü̃ na 
perüngü̃xẽẽgüxü̃ca̱x rü Tupana tá 
ãmare pexna naxã. 18 Rü nhu̱xma rü 
marü choxü̃́ nangẽxma i guxü̃ma i ṯacü 
i chanaxwa̱xexü̃, rü aixcuma ngẽmaãrü 
jexera choxü̃́ nangẽxma. Rü nhu̱xma 
na Epafrodítu núma nangexü̃ i perü 
ãmare, rü taxuü̃ma choxü̃́ nataxu. Rü 
ngẽma perü ãmare i chauxca̱x núma 
pemuxü̃, rü Tupanape̱xewa rü 
namexẽchi, rü nüma rü poraãcü namaã 
nataãẽ. 19 Rü ngẽmaca̱x ja chorü 
Tupana rü norü ngẽmaxü̃gü i 
mexẽchixü̃wa tá pexna nanaxã i 
guxü̃ma i ṯacü i pexü̃́ taxuxü̃. Rü 
ngẽmaãcü tá nanaxü erü Ngechuchu ja 
Cristuarü duü̃xü̃gü peixĩgü. 20 Rü name 
nixĩ i guxü̃guma nüxü̃ ticua̱xüü̃gü ja 
Tanatü ja Tupana. Rü ngẽmaãcü jiĩxü̃. 
 
Pauru nanagu̱xẽẽ ga norü popera rü 
wenaxãrü jema duü̃xü̃güxü̃ 
narümoxẽ 
21 Rü chanaxwa̱xe i chauégagu nüxü̃ 
perümoxẽgü i guxü̃ma i taeneẽgü i 
Ngechuchu ja Cristuaxü̃́ jaxõgüxü̃. Rü 
ngẽxgumarüü̃ ta pexü̃ narümoxẽgü i 
ngẽma taeneẽgü i chauxü̃tawa 
ngẽxmagüxü̃. 22 Rü ngẽxgumarüü̃ ta 
pexü̃ narümoxẽgü i guxü̃ma i 
taeneẽgü i núma Romawa 
ngẽxmagüxü̃. Rü ngẽma jexera pexü̃ 
rümoxẽgüxü̃ rü ngẽma nixĩ i taeneẽgü 
i Romaãrü ãẽ̱xgacü ja tacüxü̃tawa 
puracüexü̃. 23 Rü chanaxwa̱xe i tórü 
Cori ja Ngechuchu ja Cristu pexü̃ 
narüngü̃xẽẽ i guxãma i pemax. Rü 
ngẽmaãcü jiĩxü̃. 
Rü nuãma pexna, 
Pauru  
PIRIPUCÜ̱̃Ã̱X 4 
O Novo Testamento na língua ticuna do Brasil, 2da ed. ©2009, Liga Bíblica
506 
 
Pauru rü nüxü̃ narümoxẽ ga jema 
jaxõgüxü̃ ga Corochawa jexmagüxü̃ 
 
1
  
1-2 Pa Chaueneẽgü ja Corochaarü 
Ĩãnewa Ngẽxmagüxex, chama i 
Pauru rü wüxigu namaã i taeneẽ i 
Timúteu nixĩ i pexca̱x tanaxümatüxü̃ i 
nhaã popera. Rü chama chixĩ i Tupana 
choxü̃ jaxuxü̃ na Ngechuchu ja Cristu 
choxü̃ muxü̃ca̱x na nüxü̃ chixuxü̃ca̱x i 
norü ore. Rü pexca̱x chanaxümatü i 
guxãma i pema ja chaueneẽgü ja 
aixcuma Tupanaãrü duü̃xü̃gü ixĩgüxe rü 
Cristuaxü̃́ jaxõgüxe. Rü chanaxwa̱xe i 
Tanatü ja Tupana pexü̃ narüngü̃xẽẽ na 
meã pegümaã pemaxẽxü̃ca̱x rü 
petaãẽgüxü̃ca̱x. 
 
Pauru rü jema jaxõgüxü̃ca̱x 
najumuxẽ 
3 Rü guxü̃guma i ngẽxguma pexca̱x 
tajumuxẽgügu, rü moxẽ nüxna taxã ja 
Tupana ja Nanatü ja tórü Cori ja 
Ngechuchu ja Cristu. 4 Rü ngẽmaãcü 
tanaxü erü marü nüxü̃ tacuáchiga na 
nhuxãcü aixcuma meã Ngechuchu ja 
Cristuaxü̃́ pejaxõgüxü̃, rü aixcuma nüxü̃ 
pengechaü̃güxü̃ i guxü̃ma i ngẽma 
duü̃xü̃gü i Tupanaãrü ixĩgüxü̃. 5 Rü nüxü̃ 
tacua̱xgü na ngẽmaãcü meã 
Tupanape̱xewa pemaxẽxü̃ erü 
penajauxgüchaü̃ i ngẽma mexü̃gü i 
Tupana pexü̃́ namaã nguxü̃xü̃ i 
dauxü̃guxü̃ i naãnewa. Rü nhu̱xma rü 
meã ípenaṉg̱uxẽẽ na penajauxgüxü̃ca̱x i 
ngẽma mexü̃gü jerü marü nüxü̃ pexĩnüẽ 
ga Tupanaãrü ore i mexü̃ i aixcuma 
ixĩxü̃. 6 Rü ngẽmatama ore i mexü̃ ga 
pexü̃tawa nguxü̃, rü guxü̃wama nangu i 
nhu̱xmax. Rü guxü̃wama ningüchigü rü 
duü̃xü̃güarü maxü̃xü̃ naxüchicüü, jema 
perü maxü̃xü̃ na naxüchicüüxü̃rüü̃ ga 
jexguma nüxü̃ pexĩnüẽgu rü nüxü̃ 
pecua̱xgügu na nhuxãcü Tupana 
aixcuma pexü̃ na ngechaü̃xü̃ rü pexü̃ 
rüngü̃xẽẽchaü̃xü̃. 7 Rü ngẽma ore i mexü̃ 
nixĩ ga pexü̃ nangúexẽẽxü̃ ga Epáfra ja 
taeneẽ ja nüxü̃ ingechaü̃gücü ja wüxigu 
tomaã Tupanaãrü orewa puracücü. Rü 
nüma rü Cristuarü puracütanüxü̃ ja 
mecü nixĩ, rü nüma nixĩ i tochicüü pexü̃ 
nangü̃xẽẽxü̃. 8 Rü nüma ja Epáfra nixĩ i 
tomaã nüxü̃ jaxuxü̃ i pechiga na nhuxãcü 
Tupanaãẽ i Üünexü̃ãrü ngü̃xẽẽmaã 
 
POPERA GA COROCHAWA JEXMAGÜXÜ̃ GA 
 
 
JAXÕGÜXÜ̃TANÜWA NAMUXÜ̃ GA PAURU 
 
 
O Novo Testamento na língua ticuna do Brasil, 2da ed. ©2009, Liga Bíblica
507 
choxü̃ pengechaü̃güxü̃. 9 Rü ngẽmaca̱x i 
toma ga noxritama pexü̃ tacuáchigagu, 
rü taguma nüxü̃ tarüchaue na pexca̱x 
tajumuxẽgüxü̃. Rü guxü̃guma Tupanana 
naxca̱x tacagü na meã pexü̃ nüxü̃ 
nacua̱xẽẽxü̃ca̱x i ngẽma nüma 
nanaxwa̱xexü̃ na penaxüxü̃. Rü nüxna 
naxca̱x tacagü na pexna naxããxü̃ca̱x i 
nagúxü̃raü̃xü̃ i cua̱x i Naãẽ i Üünexü̃wa 
ne ũxü̃. 10 Rü nüxna naxca̱x tacagü na 
meã tórü Cori naxwa̱xexü̃ãcüma na 
pemaxẽxü̃ca̱x rü guxü̃guma 
penaxüxü̃ca̱x i ngẽma nüma 
nanaxwa̱xexü̃. Rü nüxna naxca̱x tacagü 
na pexü̃́ natauxchaxẽẽãxü̃ca̱x na togüxü̃ 
perüngü̃xẽẽgüxü̃ca̱x rü guxü̃ i 
ngunexü̃gu jexeraãcü Tupanaxü̃ na 
pecua̱xgüxü̃ca̱x. 11 Rü nüxna naxca̱x 
tacagü na norü pora i mexẽchixü̃maã 
pexü̃ naporaexẽẽxü̃ca̱x, na namaã 
peporaexü̃ca̱x i guxü̃ma i guxchaxü̃gü rü 
jaxna namaã pexĩnüẽxü̃ca̱x. 12 Rü 
nhu̱xmachi tanaxwa̱xe i taãẽãcüma 
Tanatü ja Tupanana moxẽ pexã, erü 
nüma pexü̃ nimexẽẽgü na pema rü ta 
penajauxgüxü̃ca̱x i ngẽma mexü̃gü i 
naxü̃tawa ngẽxmagüxü̃ i nüma tá nüxna 
naxãxü̃ i ngẽma duü̃xü̃gü i noxrü 
ixĩgüxü̃. 13 Jerü nüma ga Tupana rü marü 
Chatanáme̱xẽwa tüxü̃ ínanguxü̃xẽẽ rü 
Nane ja nüxü̃ nangechaü̃cüme̱xẽwa tüxü̃ 
nangẽxmagüxẽẽ. 14 Rü guma Nanegagu 
nixĩ ga tüxü̃ namaxẽxẽẽxü̃ rü tüxü̃́ nüxü̃ 
nangechaü̃xü̃ ga tórü pecadugü. 
 
Rü jexguma pecaduca̱x naju̱xgu ga 
Cristu rü Tupana nügümaã 
nanangüxmüẽxẽẽ ga duü̃xü̃gü 
15 Taguma texé Tupanaxü̃ tadau, 
notürü nüma rü núma nanamu ga Nane 
na duü̃xü̃gü nüxü̃ daugüxü̃ca̱x rü nüxü̃ 
nacua̱xgüxü̃ca̱x na nhuxãcü na jiĩxü̃ i 
nüma ja Tupana. Rü naxü̃pa i guxü̃ma i 
ṯacü i nhu̱xma ngẽxmaxü̃, rü nüxĩra 
najexma ga Tupana Nane. 16 Rü Nanexü̃ 
nixĩ ga namuxü̃ ga Tupana na 
naxüãxü̃ca̱x ga guxü̃ma i ṯacü i nhu̱xma 
ngẽxmaxü̃ i dauxü̃guxü̃ i naãnewa rü 
nhama i naãnewa, rü guxü̃ma i ngẽma 
nüxü̃ idauxü̃ rü ngẽma tama nüxü̃ 
idauxü̃. Rü jemaãcü nanaxü ga guxü̃ma 
ga norü orearü ngeruü̃gü i 
dauxü̃cü̱̃ã̱xãrü ãẽ̱xgacügü rü guxü̃ma ga 
ṉg̱oxogüarü ãẽ̱xgacügü. Rü jemaãcü 
nanaxü ga guxü̃ma na nüxü̃ 
jacua̱xüü̃güxü̃ca̱x. 17 Rü naxü̃pa i 
guxü̃ma i ṯacü i nhu̱xma ngẽxmaxü̃, rü 
Cristu rü marü nüxĩra najexma. Rü 
nagagu nixĩ i meã inanuxü̃ i guxü̃ma erü 
nüma nixĩ i namaã inacuáxü̃. 18 Rü 
nüma ja Cristu rü naẽru nixĩ i guxü̃ma i 
ngẽma jaxõgüxü̃. Rü nüma nixĩ ga 
naxüãxü̃ rü nüxna naxããxü̃ ga maxü̃. Rü 
nüma nixĩ ga nüxĩra juwa ínadaxü̃ na 
guxü̃ãrü ãẽ̱xgacü jiĩxü̃ca̱x. 19 Rü Cristu 
rü Tupanaxü̃chi nixĩ, jerü jemaãcü 
nanaxwa̱xe ga Tupana. 20 Rü Tupana rü 
nhama ga naãnewa nanamu ga Cristu 
na curuchagu pecaduca̱x najuxü̃ca̱x. Rü 
jemaãcü nixĩ ga Tupana nügümaã 
nangüxmüẽxẽẽxü̃ ga guxü̃ma i nhama i 
naãnewa ngẽxmaxü̃ rü guxü̃ma i 
dauxü̃guxü̃ i naãnewa ngẽxmaxü̃. Rü 
jemaãcü nanaxü ga Tupana jerü 
jemaãcü nanaxwa̱xe. 21 Rü pema ga ü̃pa 
rü tama Tupanamücügü peixĩgü jerü 
aixcuma norü uwanügü pegü peixĩgüxẽẽ 
jerü chixexü̃gu perüxĩnüẽ rü chixexü̃ 
pexüe. 22 Notürü i nhu̱xma ja Tupana rü 
nügümaã pexü̃ narüngüxmüẽxẽẽ na 
COROCHACÜ̱̃Ã̱X 1 
O Novo Testamento na língua ticuna do Brasil, 2da ed. ©2009, Liga Bíblica
508 
namücügü i mexü̃ peixĩgüxü̃ca̱x. Rü 
jemaãcü nanaxü ga Tupana ga jexguma 
Cristu duü̃xü̃xü̃ ixĩxgu rü curuchawa 
ngúxü̃ jangexgu rü jexma naju̱xgu. Rü 
jemaãcü naju ga Cristu na nügüxü̃tawa 
pexü̃ nagagüxü̃ca̱x rü nape̱xewa 
pemexü̃ca̱x rü nataxuxü̃ca̱x i perü 
chixexü̃. 23 Notürü ngẽ́ma na 
pengugüxü̃ca̱x, rü penaxwa̱xe na meã 
pejaxõgüechaxü̃ rü meã naga pexĩnüẽxü̃ 
rü taguma nüxü̃ perüxoexü̃ i ngẽma 
norü ore i mexü̃ ga marü nüxü̃ 
pexĩnüẽxü̃. Rü jema ore ga marü nüxü̃ 
pexĩnüẽxü̃, rü ngẽmatama ore nixĩ i 
nüxü̃ chixuxü̃ i chamax. Rü nhu̱xma rü 
guxü̃ i naãnewa nixĩ i nüxü̃ jaxugüexü̃. 
 
Tupana rü Pauruxü̃ namu na 
guxü̃ma ga jaxõgüxü̃xü̃ 
nangü̃xẽẽxü̃ca̱x 
24 Rü nhu̱xma rü woo pexca̱x ngúxü̃ 
chingexgu rü chataãẽ erü nüxü̃ chacua̱x 
rü nhaã chaxunemaã chama rü ta 
chajanguxẽẽ ga jema ngúxü̃ ga Cristu 
ingexü̃ naxca̱x i norü duü̃xü̃gü i 
jaxõgüxü̃. 25 Rü nhu̱xma ja Tupana rü 
choxü̃ namu na nüxü̃ charüngü̃xẽẽxü̃ca̱x 
i guxü̃ma i ngẽma norü duü̃xü̃gü i 
jaxõgüxü̃. Rü perü mexü̃ca̱x nixĩ i choxü̃ 
namuxü̃ na guxü̃wama meã nüxü̃ 
chixuxü̃ca̱x i norü ore. 26-27 Rü ngẽma 
Tupanaãrü ore rü nhanagürü: 
“Rü Cristu rü pewa nangẽxma i 
nhu̱xmax, rü nagaguxicatama 
nixĩ i pexü̃́ nangẽxmaxü̃ i 
pechica i dauxü̃guxü̃ i naãnewa 
i ngextá ínamexẽchixü̃wa”, 
nhanagürü. Rü jema nuxcümaxü̃güxü̃ ga 
duü̃xü̃gü rü tama nüxü̃ nacua̱xgü ga 
jemachiga, notürü nhu̱xma ja Tupana rü 
norü duü̃xü̃güxü̃ nüxü̃ nacua̱xẽẽ. Erü 
nüma ja Tupana rü norü duü̃xü̃güxü̃ 
nüxü̃ nadauxẽẽchaü̃ na nhuxãcü 
poraãcü pexü̃ nangechaü̃xü̃ rü pexü̃ 
nangü̃xẽẽxü̃ i guxãma i pema i tama 
Judéugü ixĩgüxe. Rü nhu̱xma i pema na 
woo tama Judéugü peixĩgüxü̃, notürü 
pema rü ta pexü̃́ nangẽxma i pechica i 
dauxü̃guxü̃ i naãnewa erü Cristuaxü̃́ 
pejaxõgü. 28 Rü nhu̱xma i toma rü 
Cristuxü̃ nixĩ i tixuxü̃. Rü guxü̃ i torü 
cua̱xmaã guxü̃ma i duü̃xü̃güxü̃ 
tixucu̱xẽgü rü meã tanangúexẽẽ na 
ngẽmaãcü Cristugagu ngearü 
chixexü̃ã́xü̃ Tupanaxü̃ tawéxü̃ca̱x. 29 Rü 
ngẽmatama puracü nixĩ i nawa 
poraãcüxü̃chima chapuracüamaxü̃ woo 
ṯacü rü guxchaxü̃ chauxca̱x ínguxgu. Rü 
guxü̃ma i ngẽma pora i Cristu choxna 
ãxü̃ i chawa ngẽxmaxü̃ nixĩ i choxü̃ 
poraxẽẽxü̃ na chanaxüamaxü̃ca̱x i 
ngẽma puracü. 
 
2
  
1 Pa Chaueneẽgüx, chanaxwa̱xe i 
nüxü̃ pecua̱x na nhuxãcü poraãcü 
pexca̱x chapuracüxü̃. Rü ngẽxgumarüü̃ 
ta chanaxwa̱xe i nüxü̃ pecua̱x na 
nhuxãcü poraãcü chapuracüxü̃ naxca̱x i 
ngẽma taeneẽgü i Raodichéaarü ĩãnewa 
ngẽxmagüxü̃ rü guxü̃ma i petanüxü̃gü i 
taguma choxü̃ daugüxü̃. 2 Rü ngẽmaãcü 
poraãcüxü̃chima chapuracü na nüxü̃́ rü 
ta chanangúchaü̃xẽẽxü̃ca̱x. Erü 
chanaxwa̱xe i guxü̃ma aixcuma nügü 
nangechaü̃gü rü nüxü̃́ nangẽxma i 
ngẽma mexü̃ i cua̱x i aixcuma ixĩxü̃. Rü 
ngẽmaãcü tá meãma nüxü̃ nacua̱xgü ga 
jema noxri Tupanaxĩcatama nüxü̃ 
cuáxü̃. Rü jima rü Cristutama nixĩ. 3 Rü 
nüma nixĩ i nüxü̃́ nangẽxmaxü̃ i guxü̃ma 
i cua̱x i aixcuma mexü̃. Rü nüma nixĩ i 
COROCHACÜ̱̃Ã̱X 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
509 
taxca̱x nango̱xẽẽãxü̃ i Tupanachiga. 4 Rü 
pemaã nüxü̃ chixu i ngẽma ore erü tama 
chanaxwa̱xe na texé pexü̃ 
womüxẽẽgüxü̃ namaã i ṯacü rü ore i 
chixexü̃wa pexü̃ gagüxü̃. 5 Rü woo na 
tama ngẽ́ma petanüwa changẽxmaxü̃, 
notürü chauãẽwa rü poraãcü pegu 
charüxĩnü. Rü wüxi i chorü taãẽ nixĩ na 
nüxü̃ chacuáxü̃ na nhuxãcü meã pegü 
ipenuxü̃ na meã pegümaã ipecuáxü̃ca̱x 
rü nhuxãcü tama nüxü̃ perüxoexü̃ na 
Cristuaxü̃́ pejaxõgüxü̃. 
 
Nhu̱xma na Cristuarü ixĩgüxü̃ rü 
ngexwacaxü̃xü̃ i maxü̃ tüxü̃́ 
nangẽxma 
6 Rü pema ga noxri rü meãma tórü 
Cori ja Ngechuchu ja Cristuxü̃ pejauxgü. 
Rü nhu̱xma rü jema noxri meãma na 
penajauxgüxü̃rüü̃ rü name nixĩ i 
guxü̃guma nüxna penaxã i perü maxü̃ 
na nüma pexü̃́ namaã inacuáxü̃ca̱x. 7 Rü 
wüxi i nanetü nanaxwa̱xe i naxchúma̱xã 
na nataixü̃ca̱x rü na namaxü̃xü̃ca̱x. Rü 
ngẽxgumarüü̃ ta i pema rü penaxwa̱xe 
na meã Cristuna pejaxũ̱xgüxü̃ na meã 
nawa peijaetanüxü̃ca̱x rü meã naxca̱x 
pemaxẽxü̃ca̱x rü meã nüxü̃́ 
pejaxõgüamaxü̃ca̱x jema noxri Epáfra 
pexü̃ ngúexẽẽgurüü̃. Rü name nixĩ i 
guxü̃guma Tupanana moxẽ pexã. 8-9 ¡Rü 
naxca̱x pexuãẽgü i ngẽma duü̃xü̃gü i 
pexü̃ womüxẽẽgüchaü̃xü̃! Rü tama 
name i nüxü̃́ iperüxĩnüẽ i ngẽma norü 
ore i tama aixcuma ixĩxü̃ rü taxuwama 
mexü̃. Erü ngẽma duü̃xü̃gü rü pexü̃ 
nangúexẽẽchaü̃ na nagu pexĩxü̃ca̱x i 
ngẽma nacümagü ga nuxcümaxü̃güxü̃ 
ga duü̃xü̃gü nagu ĩxü̃. Rü nhama i 
naãneãrü ngu̱xẽẽtae nixĩ i inaxĩnüẽxü̃. 
Notürü tama aixcuma Cristuchiga nixĩ i 
ngẽma pexü̃ nangúexẽẽxü̃. Rü name nixĩ 
i nüxna peixĩgachi i guxü̃ma i ngẽma 
ngu̱xẽẽtaeruü̃gü i chixexü̃gü rü Cristuwe 
perüxĩ. Erü Cristu rü Tupanaxü̃chi nixĩ 
rü guxü̃ma i Tupanaãrü pora rü 
Cristuwa nangẽxma. 10 Rü nhu̱xmax, rü 
Tupanaãrü maxü̃ rü norü pora rü 
aixcuma pewa nangẽxma erü name̱xwa 
pengẽxmagü ja Cristu ja namaã icuácü i 
guxü̃ma i dauxü̃cü̱̃ã̱xãrü ãẽ̱xgacügü rü 
guxü̃ma i ṉg̱oxogüarü ãẽ̱xgacügü. 11 Rü 
ngẽma Judéugü rü nügü 
ínawiecha̱xmüpe̱xechiraü̃gü na 
Tupanape̱xewa jamexü̃ca̱x. Notürü 
ngẽxguma Cristuaxü̃́ jaxõgügu rü tama 
ngẽmaãcü tamaã nanaxü ja Cristu na 
imexü̃ca̱x. Erü nüma ja Cristu rü tórü 
maxü̃wa napuracü rü tüxü̃ ínanguxü̃xẽẽ 
nawa i taxüneãrü ngúchaü̃gü. Rü 
ngẽmaãcü nixĩ i tüxü̃ jamexẽẽxü̃ na 
Tupanape̱xewa imexü̃ca̱x. 12 Rü jexguma 
ípebaiü̃gu, rü Cristu na itáxü̃rüü̃ jexma 
nata̱x ga jema nuxcümaxü̃xü̃ ga perü 
maxü̃. Rü jema Cristu na írüdaxü̃rüü̃ rü 
pema rü ta penajaxu i maxü̃ i 
ngexwacaxü̃xü̃, jerü pejaxõgü na 
Tupana norü poramaã Cristuxü̃ 
írüdaxẽẽxü̃. 13 Rü ü̃pa ga pema rü tama 
aixcuma pexü̃́ najexma ga maxü̃ i 
taguma gúxü̃ jerü pepecaduã̱xgü rü 
pexeneãrü ngúchaü̃ pexügü. Notürü i 
nhu̱xma rü Cristuxü̃ namaxẽẽxü̃rüü̃ 
pexü̃ namaxẽxẽẽ ja Tupana erü 
Cristuarü duü̃xü̃gü peixĩgü. Rü Tupana 
rü marü Cristugagu tüxü̃́ nüxü̃ 
nangechaü̃ i guxü̃ma i tórü pecadugü. 
14 Rü noxri rü tachixe jerü tama aixcuma 
naga taxĩnüẽ ga jema mugü ga Muĩsé 
tüxna ãxü̃, rü tórü pecadugü rü juwa 
COROCHACÜ̱̃Ã̱X 2 
O Novo Testamento na língua ticuna do Brasil, 2da ed. ©2009, Liga Bíblica
510 
tüxü̃ nagagü. Notürü ga Cristu rü 
curuchagu tórü pecaduca̱x naju, rü 
jemaãcü Tupana tüxü̃́ najangutanüxẽẽ 
ga jema tórü pecadugü. 15 Rü jexguma 
curuchagu naju̱xgu ga Cristu, rü 
jexguma nixĩ ga Chatanáxü̃ 
naporamaẽxü̃ ga Tupana. Rü jexguma 
nixĩ ga guxü̃ ga duü̃xü̃güpe̱xewa 
Chatanáxü̃ naxãnexẽẽxü̃ nhama wüxi i 
churaragüarü ãẽ̱xgacü i norü uwanü i 
nüxü̃ naporamaẽxü̃xü̃ naxãnexẽẽxü̃rüü̃. 
 
Name nixĩ i naxca̱x tadaugü i 
ngẽma mexü̃gü i dauxü̃guxü̃ i 
naãnewa ngẽxmagüxü̃ 
16 Rü nhu̱xma rü taxuü̃ca̱xma tü̱xcüü̃ 
pexü̃ nixu i ngẽma Judéugü ega woo 
tama naxrüü̃ penaxü̱xgux. Nümagü rü 
nhuxre i õnagüxicatama nangõ̱xgü, rü 
nhuxre i axchiüxicatama nixaxgü, rü 
nhuxre i petaarü ngunexü̃gü naxauregü 
na ngẽmaãcü Tupanaxü̃ 
jacua̱xüü̃güxü̃ca̱x. Rü nangẽxma i norü 
peta i gucü ja taunecügu Tupanaca̱x 
naxauregüxü̃ rü togü i petagü i gucü ja 
tawemacügu naxauregüxü̃. Rü nüxü̃́ 
nangẽxma i nacümagü na nhuxãcü 
ngü̃xchigaarü ngunexü̃gü naxauregüxü̃. 
17 Rü aixcuma jema nuxcümaxü̃güxü̃ ga 
Judéugü rü nanaxauregü ga jema 
nacümagü jerü ga Cristu rü taũta 
ínangu ga jexguma. Notürü i nhu̱xma rü 
marü ínangu ja Cristu rü tórü 
pecaduca̱x naju. Rü nhu̱xma rü name 
nixĩ na naga ixĩnüẽxü̃ rü tama nagu 
ixĩxü̃ i ngẽma nuxcümaxü̃güxü̃ i 
nacümagü. 18 ¡Rü tãũxü̃táma naga 
pexĩnüẽ i ngẽma duü̃xü̃gü i nüxü̃ 
ixugüxü̃ na ipejarütauxexü̃ ega tama 
dauxü̃cü̱̃ã̱x i orearü ngeruü̃güxü̃ 
peicua̱xüü̃gügu! Nümagü rü nügü 
ínarüxíragüneta rü nügü nixugü na 
jango̱xetügüxü̃. Rü noxrütama 
cua̱xmaãmare nügü nicua̱xüü̃gü. 
19 Notürü i nümagü rü tama aixcuma 
naga naxĩnüẽ ja jima taeru ixĩcü ja 
Cristu ja tüxü̃ poraexẽẽcü rü tüxü̃ 
ijaetanüxẽẽcü i tórü õwa i guxãma i 
jixema i norü duü̃xü̃gü ixĩgüxe. Rü 
nüma ja Cristu nixĩ i wüxigu tüxü̃ 
naxĩnüẽxẽẽxü̃ i wüxichigü i jixema 
ngẽma Tupana naxwa̱xexü̃rüü̃. 20 Rü 
jexguma naju̱xgu ga Cristu rü jexma 
naju ga nuxcümaxü̃xü̃ ga perü maxü̃, rü 
jexma najarüxo ga guxü̃ma ga 
nuxcümaxü̃güxü̃ ga pecümagü i nhama i 
naãnecü̱̃ã̱x i duü̃xü̃gü nagu rüxĩnüẽxü̃. 
Rü ngẽmaca̱x i nhu̱xmax ¿rü tü̱xcüü̃ nixĩ 
i nhama i naãnecü̱̃ã̱x maxẽxü̃rüü̃ 
pemaxẽxü̃ i pemax, rü tü̱xcüü̃ nixĩ i 
ngẽma Judéugücümagu pexĩxü̃? 21 Rü 
nümagü i Judéugü rü nüxü̃ nixugüe rü 
nhanagürügü: 
“Tama name i nüxü̃ cuingõgü i ngẽã, 
rü tama name i cunangõ̱x i jea, rü tama 
name i cunajaxu i ngẽma”, 
nhanagürügü. 22 Notürü guxü̃ma i 
ngẽma nacümagü rü paxa tá inajarüxo 
erü duü̃xü̃güarü nixĩgü. Rü ngẽma pexü̃ 
namuxü̃ rü duü̃xü̃güarü mugümare nixĩ. 
Rü ngẽma pexü̃ nangúexẽẽxü̃ rü 
duü̃xü̃güarü ngu̱xẽẽtaemare nixĩ. 23 Rü 
guxü̃ma i ngẽma pexü̃ namuxü̃ rü 
pexca̱x namexcüraxü̃ erü pexü̃ 
naxucu̱xẽgü na ṯacü pexauregüxü̃ca̱x, rü 
tama pegü peicua̱xüü̃güxü̃ca̱x, rü meã 
pexenemaã ipecua̱xgüxü̃ca̱x. Notürü 
guxü̃ma i ngẽma mugü rü tama aixcuma 
pexü̃ narüngü̃xẽẽ na nüxü̃ perüxoexü̃ca̱x 
i pexeneãrü ngúchaü̃gü. 
COROCHACÜ̱̃Ã̱X 2 
O Novo Testamento na língua ticuna do Brasil, 2da ed. ©2009, Liga Bíblica
511 
 
3
  
1 Rü nhu̱xma i pemax, rü Cristu 
wena maxü̃xü̃rüü̃ rü pexü̃́ 
nangẽxma i maxü̃ i ngexwacaxü̃xü̃. Rü 
ngẽmaca̱x name nixĩ i naxca̱x pedau i 
ngẽma mexü̃gü i dauxü̃guxü̃ i naãnewa 
ngẽxmaxü̃ i ngextá Cristu rü Tupanaãrü 
tügünecüwawa írütoxü̃wa rü namaã 
ãẽ̱xgacü íjiĩxü̃wa. 2 Rü name nixĩ i 
guxü̃guma nagu perüxĩnüẽ i ngẽma 
dauxü̃guxü̃ i naãnewa ngẽxmaxü̃, rü 
tama ngẽma nhama i naãnewa 
ngẽxmaxü̃. 3 Jerü jexguma naju̱xgu ga 
Cristu rü jexma naju ta ga nuxcümaü̃xü̃ 
ga perü maxü̃. Rü nhu̱xma rü pexü̃́ 
nangẽxma i perü maxü̃ i ngexwacaxü̃xü̃ 
erü Cristutanüxü̃ peixĩgü rü 
Tupaname̱xẽwa pengẽxmagü. 4 Rü 
nümatama ja Cristu nixĩ i pexü̃ 
namaxẽxẽẽxü̃. Rü ngẽxguma wena 
núma nango̱xgu, rü namaã tá peingóe, 
rü naxrüü̃ tá pemexẽchi. 
 
Marü nüxü̃ tarüxo i nuxcümaxü̃xü̃ i 
tacüma i chixexü̃gü rü tanajaxu i 
ngexwacaxü̃xü̃ i tórü maxü̃ 
5 Rü nhu̱xma rü name nixĩ i nüxü̃ 
perüxoe i guxü̃ma i nhama i naãneãrü 
chixexü̃ i pewa ngẽxmaxü̃. Rü tama 
name i pema̱xna naĩ i ngemaã pemaxẽ, 
rü tama name i petena naĩ ja jatümaã 
pemaxẽ. Rü tama name i penaxü i 
pexeneãrü ngúchaü̃ rü bai i nagu 
perüxĩnüẽmare. Rü tama name i pexü̃́ 
nangúchaü̃ i ṯacü rü to i chixexü̃gü. Rü 
tama name i pegünaxĩcatama 
penanuãchigüchaü̃ i guxü̃ma i 
ngẽmaxü̃gü, erü jíxema ngẽma nacüma 
tüxü̃́ ngẽxmaxẽ rü düxwa namaã 
tatupanaã̱x. 6 Rü guxü̃ma i ngẽma 
chixexü̃güca̱x tá nixĩ i Tupana 
napocuexü̃ i ngẽma duü̃xü̃gü i ngẽmaãcü 
maxẽxü̃ rü tama naga ĩnüẽchaü̃xü̃. 7 Rü 
pema ga ü̃pa rü penaxü ga jema 
chixexü̃gü, rü jemaãcü pemaxẽ. 8 Notürü 
i nhu̱xma rü name nixĩ i nüxü̃ perüxoe i 
guxü̃ma i ngẽma na pegüchi pexaiexü̃, 
rü pegümaã penuẽxü̃, rü chixri 
pemaxẽxü̃, rü pegümaã peguxchigagüxü̃, 
rü guxü̃ma i ngẽma chixexü̃ i dexa i 
nüxü̃ peixuxü̃. 9 Rü tama name i 
pegümaã peidorae, erü marü ípenata̱x ga 
nuxcümaxü̃xü̃ ga pecüma rü guxü̃ma ga 
jema chixexü̃gü ga ü̃pa pexügüxü̃. 10 Rü 
nhu̱xma rü marü penajaxu i 
ngexwacaxü̃xü̃ i perü maxü̃ rü 
ngexwacaxü̃xü̃ i duü̃xü̃gü peixĩgü. Rü 
guxü̃ i ngunexü̃gu rü Tupana pexü̃ 
ningexwacaxü̃xẽẽchigü na jexeraãcü 
pemexü̃ca̱x naxrüü̃ rü jexeraãcü nüxü̃ na 
pecua̱xgüxü̃ca̱x ja Tanatü ja Tupana ja 
maxü̃ tüxna ãcü. 11 Rü nhu̱xma rü 
Tupanaca̱x rü nüẽ́tama nixĩ ega Judéu 
cuixĩgu rü e̱xna tama. Rü nüẽ́tama nixĩ 
ega ícuwiecha̱xmüpe̱xechiraü̃gu rü e̱xna 
tama. Rü nüẽ́tama nixĩ ega ṯacü rü 
nachiü̃ãnecü̱̃ã̱x i duü̃xü̃ cuixĩgu, rü e̱xna 
ṯacü rü duü̃xü̃ cuixĩgu. Rü nüẽ́tama nixĩ 
ega wüxi i coriarü duü̃xü̃ cuixĩgu, rü 
e̱xna taxúxearüma duü̃xü̃ cuixĩgu. Erü 
nhu̱xma rü ngẽma guxü̃ãrü jexera 
aixcuma tüxü̃́ mexü̃ nixĩ na Cristu rü 
guxü̃ãrü ãẽ̱xgacü jiĩxü̃ rü guxãwama 
nangẽxmaxü̃. 12 Rü nhu̱xma ja Tupana rü 
pexü̃ nangechaü̃ i pema rü pexü̃ 
nidexechi na noxrü peixĩgüxü̃ca̱x. Rü 
ngẽmaca̱x name nixĩ i guxü̃guma pexü̃́ 
nangechaü̃tümüü̃gü i togü, rü namaã 
pemecümagü, rü tauxchaãcüma nüxna 
penaxã, rü taguma nape̱xewa pegü 
íperütagü. Rü ngẽxguma woo ṯacü 
COROCHACÜ̱̃Ã̱X 3 
O Novo Testamento na língua ticuna do Brasil, 2da ed. ©2009, Liga Bíblica
512 
pemaã naxü̱xgux rü name nixĩ i jaxna 
namaã pexĩnüẽ. 13 Rü name nixĩ i 
wüxichigü i pema na pegümaã jaxna 
pexĩnüẽxü̃. Rü ngẽxguma chi texé ṯacü 
pemaã ü̱xgux, rü name nixĩ i pegüxü̃́ 
nüxü̃ pengechaü̃gü i ngẽma. Rü 
jexgumarüü̃ ga tórü Cori na pexü̃́ nüxü̃ 
ngechaü̃xü̃rüü̃, rü name nixĩ i togüaxü̃́ 
nüxü̃ pengechaü̃gü. 14 Rü guxü̃ãrü jexera 
mexü̃ nixĩ na pegü pengechaü̃güxü̃. Erü 
ngẽxguma aixcuma pegü 
pengechaü̃gügu rü aixcuma wüxigu tá 
perüxĩnüẽ, rü meã pegümaã tá pemaxẽ. 
15 Rü name nixĩ na pemaã inacuáxü̃ i 
ngẽma taãẽ i Cristu pexna ãxü̃ na 
ngẽmaãcü aixcuma pegü 
pengechaü̃güxü̃ca̱x. Jerü jemaca̱x nixĩ ga 
Tupana pexü̃ idexechixü̃ na wüxitama i 
duü̃xü̃gü peixĩgüxü̃ca̱x rü meã wüxigu 
perüxĩnüẽxü̃ca̱x. Rü name nixĩ i moxẽ 
nüxna pexãgü ja Tupana. 16 Rü name nixĩ 
i guxü̃guma peãẽwa nangẽxma i 
Cristuarü ore rü taãẽãcüma naga 
pexĩnüẽ. Rü name nixĩ i meã peãẽxü̃ 
pecuáãcüma namaã pegü pengúexẽẽ rü 
pegü peixucu̱xẽgü na ngẽmaãcü pegüaxü̃́ 
penangúchaü̃xẽẽxü̃ca̱x. Rü name nixĩ i 
aixcuma Tupanana moxẽ pexãgüãcüma 
nagu pewijaegü i nagúxü̃raü̃xü̃ i norü 
wijaegü. 17 Rü guxü̃ma i ngẽma pexüxü̃ 
rü nüxü̃ peixuxü̃ rü name nixĩ i tórü Cori 
ja Ngechuchuégagu penaxü. Rü name 
nixĩ i ngẽmaãcü Ngechuchuégagu 
Tanatü ja Tupanana moxẽ pexãgü. 
 
Tupana nanaxwa̱xe na meã 
namaxẽxü̃ i duü̃xü̃gü i 
 
Cristuaxü̃́ jaxõgüxü̃ 
18 Pa Ngexü̃gü i Ãtegüxü̃x, rü name 
nixĩ i petega pexĩnüẽ. Erü woetama 
ngẽma nixĩ i mexü̃ na penaxüxü̃ erü tórü 
Cori ja Cristuarü duü̃xü̃gü peixĩgü. 19 Pa 
Jatügü i Ãmaxgüxü̃x, rü name nixĩ i 
ngĩxü̃ pengechaü̃gü i pema̱xgü. Rü tama 
name i ngĩmaã penuẽ. 20 Pa Buxü̃güx, rü 
name nixĩ i guxü̃wama penatü rü peega 
pexĩnüẽ, erü ngẽma nixĩ i namaã 
nataãẽxü̃ ja tórü Cori. 21 Pa Jatügüx, rü 
tama name i penanuẽxẽẽ i pexacügü. 
Erü ngẽxguma ngẽmaãcü penaxü̱xgux rü 
ngürüãchi tá nüxü̃́ nawa̱xtümüü̃ i ngẽma 
namaã nüxü̃ peixuxü̃. 22 Pa Duü̃xü̃güx i 
Ixããrü Coriã̱xgüxü̃x, rü name nixĩ i 
guxü̃wama naga pexĩnüẽ i perü corigü i 
nhama i naãnewa pemaã icua̱xgüxü̃. Rü 
tama name i pexü̃ nadaugüguxicatama 
meã pepuracüe na ngẽmaãcü 
penataãẽxẽẽxü̃ca̱x. Notürü name nixĩ i 
mexü̃ i perü ngúchaü̃maã guxü̃guma 
meã pepuracüe erü tórü Corixü̃ pemuü̃ẽ. 
23 Rü guxü̃ma i ngẽma perü puracü i 
pexüxü̃wa rü name nixĩ i perü 
ngúchaü̃maã penaxü nhama tórü Cori ja 
Cristuaxü̃́ pepuracüexü̃rüü̃ rü tama i 
duü̃xü̃güaxü̃́. 24 Rü marü nüxü̃ pecua̱x rü 
dauxü̃guxü̃ i naãnewa rü tórü Cori ja 
Cristu tá pexna nanaxã i perü ãmare i 
maxü̃ i taguma gúxü̃. Erü jima Cristu ja 
aixcuma perü Cori ixĩcüaxü̃́ nixĩ i 
pepuracüexü̃. 25 Notürü jíxema chixexü̃ 
üxe rü tá ta tanajaxu i tümaãrü natanü 
naxca̱x i ngẽma chixexü̃ i taxüxü̃, rü 
aixcuma Tupana tá tüxü̃ napocu. Erü 
Tupanape̱xewa rü guxü̃ma i duü̃xü̃gü rü 
nawüxigu, rü taxucürüwama texé 
Tupanacha̱xwa tinha ega chixexü̃ 
taxü̱xgux. 
 
4
  
1 Rü pemax, Pa Corigüx, rü name 
nixĩ i perü duü̃xü̃gümaã 
pemecümagü, rü tama penawomüxẽẽ. 
COROCHACÜ̱̃Ã̱X 3 
,  
4 
O Novo Testamento na língua ticuna do Brasil, 2da ed. ©2009, Liga Bíblica
513 
¡Rü nüxna pecua̱xãchie na pema rü ta 
pexü̃́ nangẽxmaxü̃ ja perü Cori ja 
dauxü̃gucü! 2 ¡Rü guxü̃guma 
pejumuxẽgü, rü pexuãẽgü na tama 
ngextamare naxĩnüxü̃ca̱x i peãẽ i 
ngẽxguma pejumuxẽgügu! ¡Rü 
Tupanana moxẽ pexãgü! 3 ¡Rü toxca̱x rü 
ta pejumuxẽgü na Tupana toxü̃́ 
natauxchaxẽẽxü̃ca̱x na nüxü̃ tixuxü̃ca̱x i 
norü ore i mexü̃, rü meãma 
duü̃xü̃gümaã nüxü̃ tixuxü̃ca̱x i ngẽma 
ore ga noxri tama nüxü̃ nacua̱xgüxü̃ i 
Cristuchiga! Rü ngẽma oreca̱x nixĩ i 
nhu̱xma ichapocuxü̃. 4 Rü chanaxwa̱xe i 
chauxca̱x pejumuxẽgü na meã 
duü̃xü̃güxü̃ nüxü̃ chacua̱xẽẽxü̃ca̱x i 
ngẽma ore, erü ngẽma nixĩ i mexü̃ na 
chanaxüxü̃. 5 Rü chanaxwa̱xe i meã 
pemaxẽ nape̱xewa i ngẽma duü̃xü̃gü i 
tama jaxõgüxü̃. ¡Rü nhu̱xma na pexü̃́ 
natauxchaxü̃, rü joxni paxa penaxü̱x i 
Tupanaãrü puracü! ¡Rü tama 
iperüchomare! 6 Rü name nixĩ i 
guxü̃guma meã namaã peidexagü i 
ngẽma togü i duü̃xü̃gü, rü mexü̃ i orexü̃ 
namaã peixugü. Rü ngẽmaãcü tá nüxü̃ 
pecua̱x na nhuxãcü meã penangãxü̃xü̃ i 
wüxichigü i ngẽma duü̃xü̃gü i perü 
õchigaca̱x pexna c̱axü̃. 
 
Pauru nanagu̱xẽẽ ga norü popera rü 
wenaxãrü jema duü̃xü̃güxü̃ 
narümoxẽ 
7 Rü nüma ja taeneẽ ja Tíquicu ja nüxü̃ 
ingechaü̃gücü rü tá pemaã nüxü̃ nixu i 
chauchiga. Rü nüma nixĩ i mexẽchicü ja 
chorü ngü̃xẽẽruü̃ jiĩxü̃, rü nüma nixĩ i 
wüxigu chamaã naxüãxü̃ i tórü Coriarü 
puracü. 8 Rü nhu̱xma rü petanüwa 
chanamu na pexü̃ nataãẽxẽẽxü̃ca̱x rü 
pemaã nüxü̃ jaxuxü̃ca̱x na nhuxãcü toxü̃ 
nangupetüxü̃ i tomax. 9 Rü Tíquicumaã 
petanüwa chanamu i Onéchimu i taeneẽ 
ja nüxü̃ ingechaü̃gücü ja aixcuma meã 
Tupanaãrü puracü ücü. Rü nüma nixĩ i 
petanüxü̃ jiĩxü̃. Rü nümagü i ngẽma 
taxre rü tá pemaã nüxü̃ nixu i guxü̃ma i 
ṯacü na ngupetüxü̃ i núma. 10 Rü pexü̃ 
narümoxẽ i Aristácu i wüxigu nuxma 
chamaã pocuxü̃. Rü ngẽxgumarüü̃ ta 
pexü̃ narümoxẽ i Marcu i Barnabéeneẽ 
ixĩxü̃. Rü marü pemaã nüxü̃ chixu i 
Marcuchiga na meã penajauxgüxü̃ca̱x i 
ngẽxguma petanüwa nanguxgu. 11 Rü 
ngẽxgumarüü̃ ta pexü̃ narümoxẽ ja 
taeneẽ ja Ngechuchu ja Juchugu ãẽ́gacü. 
Rü ngẽma tamaẽ̱xpü̱x i jatügü rü 
ngẽxĩcatama nixĩ i Judéugü i jaxõgüxü̃ i 
wüxigu chamaã puracüexü̃ i Tupanaãrü 
puracüwa. Rü nümagü rü poraãcü 
choxü̃ nataãẽxẽẽgü. 12 Rü ngẽxgumarüü̃ 
ta pexü̃ narümoxẽ i Epáfra. Rü nüma rü 
petanüxü̃ nixĩ, rü aixcuma nanaxü i 
Cristuarü puracü. Rü nüma rü norü 
jumuxẽwa rü guxü̃guma Tupanaxü̃ 
naca̱a̱xü̃ pexca̱x na aixcuma meã 
pemaxẽxü̃ca̱x rü pejaxõgüamaxü̃ca̱x rü 
aixcuma penaxüxü̃ca̱x i ngẽma Tupana 
naxwa̱xexü̃. 13 Rü chama rü marü nüxü̃ 
chadau rü pemaã nüxü̃ chixu i nhuxãcü 
Epáfra poraãcü pexca̱x napuracüxü̃ rü 
naxca̱x napuracüxü̃ i ngẽma taeneẽgü i 
Raodichéaarü ĩãnewa rü Iráporiarü 
ĩãnewa ngẽxmagüxü̃. 14 Rü Luca, i 
duturu i nüxü̃ ingechaü̃güxü̃, rü pexü̃ 
narümoxẽ. Rü ngẽxgumarüü̃ ta pexü̃ 
narümoxẽ i Dema. 15 Rü chanaxwa̱xe i 
nüxü̃ perümoxẽgü i taeneẽgü i 
Raodichéawa ngẽxmagüxü̃. Rü 
ngẽxgumarüü̃ ta chanaxwa̱xe i nüxü̃ 
COROCHACÜ̱̃Ã̱X 4 
O Novo Testamento na língua ticuna do Brasil, 2da ed. ©2009, Liga Bíblica
514 
perümoxẽgü i Nifa rü guxü̃ma i 
taeneẽgü i jaxõgüxü̃ i napatawa 
ngutaque̱xegüüxü̃. 16 Rü ngẽxguma marü 
nüxü̃ pedaumatüguwena i nhaã popera, 
rü chanaxwa̱xe i Raodichéawa penamu 
na ngẽ́macü̱̃ã̱x i taeneẽgü rü ta nüxü̃ 
nadaumatügüxü̃ca̱x. Rü ngẽxgumarüü̃ ta 
i ngẽma popera i Raodichéawa 
chamuxü̃, rü ngẽxguma pexü̃tawa 
nanguxgu rü chanaxwa̱xe i nüxü̃ 
pedaumatügü. 17 Rü chanaxwa̱xe i 
Ariquípumaã nüxü̃ peixu, rü nhapegügü 
nüxü̃: 
“¡Rü meã napuracü rü janguxẽẽ i 
ngẽma puracü i tórü Cori cuxna ãxü̃!” 
nhapegügü nüxü̃. 18 Chama i Pauru rü 
cha̱xme̱xmaãtama pexca̱x chanaxümatü 
i nhaã chorü moxẽ. ¡Rü nüxna 
pecua̱xãchie na chapocuxü̃! Rü 
chanaxwa̱xe i Tupana pexü̃ narüngü̃xẽẽ. 
Rü nuãma pexna, 
Pauru  
COROCHACÜ̱̃Ã̱X 4 
O Novo Testamento na língua ticuna do Brasil, 2da ed. ©2009, Liga Bíblica
515 
 
Pauru rü nüxü̃ narümoxẽ ga 
 
jema jaxõgüxü̃ ga 
 
Techarónicawa jexmagüxü̃ 
 
1
  
1 Pa Techarónicawa Ngẽxmagüxü̃ i 
Toeneẽgü i Jaxõgüxü̃ i Tanatü ja 
Tupana rü Tórü Cori ja Ngechuchu ja 
Cristuarü Duü̃xü̃gü Ixĩgüxü̃x, chama i 
Pauru rü namaã i taeneẽ i Siuwánu rü 
Timúteu nixĩ i pexca̱x tanaxümatüxü̃ i 
nhaã popera. Rü tanaxwa̱xe i Tanatü ja 
Tupana rü tórü Cori ja Ngechuchu ja 
Cristu pexü̃ narüngü̃xẽẽ rü pexü̃ 
nataãẽxẽẽ. 
 
Meãma najaxõgü ga jema 
Techarónicawa jexmagüxü̃ rü 
jemaãcü wüxi ga cua̱xruü̃ ga 
mexü̃ nixĩgü 
2 Rü torü jumuxẽwa rü guxü̃guma 
pexna tacua̱xãchigü, rü pexca̱x 
Tupanana moxẽ taxã. 3 Rü guxü̃guma i 
ngẽxguma Tanatü ja Tupanamaã 
tidexagügu, rü taguma nüxü̃ 
itajarüngümaẽ na nhuxãcü meã 
pejaxõgüãcüma penaxüxü̃ i Tupanaãrü 
puracü, rü nhuxãcü nüxü̃ 
pengechaü̃güãcüma togüxü̃ 
perüngü̃xẽẽxü̃. Rü taguma nüxü̃ 
itajarüngümaẽ na nhuxãcü aixcuma 
meã ípenaṉg̱uxẽẽxü̃ ja tórü Cori ja 
Ngechuchu ja Cristu rü ngẽmaca̱x jaxna 
namaã pexĩnüẽ i ngẽma ngúxü̃ i 
nhu̱xma peingexü̃. 4 Pa Chaueneẽgüx, 
Tupana pexü̃ nangechaü̃, rü nüxü̃ 
tacua̱x rü nümatama nixĩ i pexü̃ 
jadexechixü̃. 5 Rü jexguma pemaã nüxü̃ 
tixuxgu ga Tupanaãrü ore i tüxü̃ 
maxẽxẽẽxü̃, rü tama toechama 
tidexagümare, jerü Tupanaãẽ i Üünexü̃ 
toxü̃ narüngü̃xẽẽ na norü poramaã 
pemaã nüxü̃ tixuxü̃. Rü meã nüxü̃ 
tacuáãcüma pemaã nüxü̃ tixu ga jema 
ore jerü toõẽwatama nüxü̃ tacua̱x na 
aixcuma jiĩxü̃. Rü pematama nüxü̃ 
pecua̱x ga nhuxãcü meã pepe̱xewa na 
tamaxẽxü̃ ga jexguma na jemaãcü pexü̃ 
tarüngü̃xẽẽgüxü̃ca̱x. 6 Rü pema rü 
meãma penaxügü ga jema pexü̃ 
tangúexẽẽxü̃ rü jema tüxü̃ nangúexẽẽxü̃ 
 
NÜXĨRAÜ̃XÜ̃ GA POPERA GA 
 
 
TECHARÓNICAWA JEXMAGÜXÜ̃ GA 
 
 
JAXÕGÜXÜ̃TANÜWA NAMUXÜ̃ GA PAURU 
 
 
O Novo Testamento na língua ticuna do Brasil, 2da ed. ©2009, Liga Bíblica
516 
ga tórü Cori ja Ngechuchu. Rü 
Tupanaãẽ i Üünexü̃ pexü̃ taãẽxẽẽãcüma 
penajauxgü ga jema ore ga woo 
jemaca̱x poraãcü ngúxü̃ na peingegüxü̃. 
7 Rü jemaãcü ga pema rü wüxi ga 
cua̱xruü̃ ga mexü̃ peixĩgü naxca̱x ga 
guxü̃ma ga jema jaxõgüxü̃ ga 
Machedóniããnewa rü Acajaanewa 
jexmagüxü̃. 8 Rü jemaãcü petanüwa 
ínaxũxü̃ ga tórü Cori ja Ngechuchuarü 
ore rü guxü̃wama nanguchigü. Rü 
ngẽmaca̱x i nhu̱xma rü 
Machedóniããnewa rü Acajaanewa rü 
guxü̃wama nüxü̃ nacua̱xgü na nhuxãcü 
meã Tupanaãxü̃́ pejaxõgüxü̃. Rü 
ngẽmaca̱x marü taxuü̃ca̱xma tü̱xcüü̃ i 
toma rü namaã nüxü̃ tixu i ngẽma ore i 
mexü̃ i pechiga. 9 Erü nümagütama i 
ngẽma duü̃xü̃gü rü marü nüxü̃ nixugügü 
ga nhuxãcü ga pema rü meã toxü̃ na 
pejauxgüxü̃ ga jexguma petanüwa 
taxĩxgu. Rü nüxü̃ nixugügü ta ga 
nhuxãcü nüxü̃ na perüxoexü̃ ga perü 
tupananetachicüna̱xãgü na Tupanaxü̃chi 
ja maxü̃cü rü ixaixcumacüwe 
perüxĩxü̃ca̱x rü nüxü̃́ pepuracüexü̃ca̱x. 
10 Rü nüxü̃ nixugügü ta na nhuxãcü 
aixcuma ípenaṉg̱uxẽẽxü̃ na wenaxãrü 
dauxü̃wa ne naxũxü̃ ja Ngechuchu ja 
Tupana Nane ga juwa ínadaxẽẽãcü. Rü 
jima Ngechuchu nixĩ ja tüxü̃ 
ínguxü̃xẽẽcü nüxna i ngẽma pocu i 
ãũcümaxü̃ i tá ínguxü̃. 
 
Pauruarü puracü ga Techarónicawa 
 
2
  
1 Pa Chaueneẽgüx, rü pematama 
nüxü̃ pecua̱x rü tama 
notüca̱xmamare nixĩ na pexü̃tawa 
taxĩxü̃. 2 Rü pema nüxü̃ pecua̱x rü 
naxü̃pa ga pexü̃tawa na tangugüxü̃ rü 
chixri tomaã nachopetü ga duü̃xü̃gü ga 
Piripuwa rü tomaã naguxchigagü. 
Notürü Tupana toxü̃ narüngü̃xẽẽ na 
pemaã nüxü̃ tixuxü̃ca̱x ga norü ore i 
tüxü̃ maxẽxẽẽxü̃. Rü jemaca̱x tama 
tamuü̃ẽãcüma pemaã nüxü̃ tixu ga jema 
ore, woo ga torü uwanügü ga tama toxü̃́ 
irüxĩnüẽchaü̃xü̃ rü poraãcü toxü̃́ 
naguxchaxẽẽgüãgu. 3 Rü jexguma pemaã 
nüxü̃ tixuxgu ga jema ore, rü tama 
ítatüeãcüma pemaã nüxü̃ tixu. Rü tama 
chixexü̃ pemaã taxügüchaü̃ãcüma rü 
tama pexü̃ tawomüxẽẽgüchaü̃ãcüma 
pemaã nüxü̃ tixu ga jema ore. 4 Jerü 
Tupana nixĩ ga toxü̃ unetacü rü toxü̃ 
mucü na pemaã nüxü̃ tixuxü̃ca̱x ga norü 
ore i mexü̃ i tüxü̃ maxẽxẽẽxü̃. Rü 
jemaca̱x Tupana naxwa̱xexü̃ãcüma 
pemaã nüxü̃ tixu ga jema ore. Rü tama 
duü̃xü̃güxü̃mare na tataãẽxẽẽgüxü̃ca̱x 
pemaã nüxü̃ tixu, notürü nüxü̃ tixu na 
Tupanaxü̃ tataãẽxẽẽgüxü̃ca̱x. Rü nüma 
ja Tupana nixĩ i tüxü̃ nacuáxü̃ rü tüxü̃ 
nadauxü̃ rü nangugüãxü̃ i ngẽma nagu 
rüxĩnüẽxü̃. 5 Rü pema nüxü̃ pecua̱x rü 
taguma pepe̱xewa pexü̃ ticua̱xüü̃gü na 
toga pexĩnüẽxü̃ca̱x, rü taguma pexü̃ 
tawomüxẽẽgü na ngĩxü̃ tajauxgüxü̃ca̱x 
ga perü dĩẽru. Rü Tupana nixĩ ja toxü̃ 
daucü na taguma jemaãcü na tanaxüxü̃. 
6 Rü taguma naxca̱x tadaugü na 
duü̃xü̃gü toxü̃ icua̱xüü̃güxü̃ca̱x, rü bai i 
pema rü bai i togü i duü̃xü̃gü. 7 Rü woo 
Cristutama toxü̃ namu na jaxõgüxü̃ãrü 
ãẽ̱xgacügü na tixĩgüxü̃ notürü tama 
nhama wüxi ga ãẽ̱xgacürüü̃ pemaã 
tamaxẽ. Notürü meãmare pemaã 
tamaxẽ, nhama wüxi i mama i 
ngĩxãcügüna meã da̱xcürüü̃ pemaã 
tixĩgü. 8 Rü poraãcü pexü̃ tangechaü̃, rü 
1 TECHARÓNICACÜ̱̃Ã̱X 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
517 
jemaca̱x pemaã nüxü̃ tixu ga Tupanaãrü 
ore. Rü tama jemaxicatama pexna 
taxãxchaü̃ ga jexguma. Notürü marü 
ítamemare ta ga pexca̱x na tajuexü̃, jerü 
poraãcü pexü̃ tangechaü̃gü. 9 Pa 
Chaueneẽgüx, pema nüxü̃ pecua̱x ga 
nhuxãcü poraãcü na tapuracüexü̃ na 
torü õnaca̱x tataxegüxü̃ca̱x. Rü woo 
chütacü rü woo ngunecü tapuracüe na 
taxúeaxü̃́ma wüxi ga guxchaxü̃ 
tixĩgüxü̃ca̱x ga jexguma petanüwa 
tajexmagügu rü pemaã nüxü̃ tixuxgu ga 
Tupanaãrü ore. 10 Pa Duü̃xü̃gü i 
Tupanaãxü̃́ Jaxõgüxü̃, pema nixĩ ga toxü̃ 
pedaugüxü̃ rü Tupana rü ta toxü̃ nadau 
ga nhuxãcü meã na tamaxẽxü̃ ga 
petanüwa, rü nhuxãcü taxuü̃ma ga 
chixexü̃ na taxüxü̃ ga jexguma. 11 Rü 
pema nüxü̃ pecua̱x ta ga nhuxãcü pexü̃́ 
na tanangúchaü̃xẽẽxü̃. Rü jexguma 
pengechaü̃gügu, rü pexü̃ tataãẽxẽẽgü 
nhama wüxi i papa i naxãcügüxü̃ 
taãẽxẽẽgüxü̃rüü̃. 12 Rü nhu̱xma na 
Tupanaãrü peixĩgüxü̃, rü pexü̃ 
taxucu̱xẽgü na meã naxca̱x pemaxẽxü̃. 
Rü nüma nixĩ i pexca̱x nangemaxü̃ na 
ngextá ãẽ̱xgacü íjiĩxü̃wa pengugüxü̃ca̱x 
na ngẽ́ma mexü̃wa pengẽxmagüxü̃ca̱x. 
13 Rü ngẽmaca̱x guxü̃guma pexca̱x 
Tupanana moxẽ taxã, jerü jexguma 
noxri nüxü̃ pexĩnüẽgu ga jema norü ore 
ga pemaã nüxü̃ tixuxü̃, rü meã 
penajauxgü, jerü nüxü̃ pecua̱xgü rü 
aixcuma Tupanaãrü ore nixĩ rü tama 
duü̃xü̃güarü oremare nixĩ. Rü jema ore 
nixĩ ga naxüchicüüxü̃ ga perü maxü̃ ga 
jexguma pejaxõgügu. 14 Pa 
Chaueneẽgüx, nüxü̃ tacua̱x na nhuxãcü 
ngúxü̃ peingegüxü̃ jerü petanüxü̃gütama 
pechi naxaie rü chixri pemaã 
nachopetü. Notürü jemaãcütama nüxü̃ 
nangupetü ga Tupanaãrü duü̃xü̃gü ga 
Ngechuchu ja Cristuaxü̃́ jaxõgüxü̃ ga 
Judéaanewa jexmagüxü̃. Jerü 
natanüxü̃gütama ga Judéugü rü chixri 
namaã nachopetü. 15 Rü jema Judéugü 
nixĩ ga tórü Cori ga Ngechuchuxü̃ 
ima̱xgüxü̃, jexgumarüü̃ ga norü o̱xigü rü 
nuxcümaxü̃güxü̃ ga Tupanaãrü orearü 
uruü̃güxü̃ na naḏaixü̃rüü̃. Rü jema 
Judéugü nixĩ ga towe ingẽxü̃tanüxü̃. Rü 
Tupanamaã rü guxü̃ i duü̃xü̃gümaã 
narüxuwanügü. 16 Rü ngẽxguma ngẽma 
duü̃xü̃gü i tama Judéugü ixĩgüxü̃maã 
nüxü̃ tixuxchaü̃gu i Tupanaãrü ore na 
nümagü rü ta nüxü̃́ nangẽxmagüxü̃ca̱x i 
maxü̃, rü ngẽma Judéugü rü toxna 
nanachu̱xu. Rü ngẽmaãcü i ngẽma 
Judéugü rü poraãcüxü̃chima chixexü̃ 
naxügü. Rü ngẽmaca̱x i nhu̱xma rü 
düxwa marü nüxna nangu i ngẽma 
Tupanaãrü pocu i ãũcümaxü̃chixü̃. 
 
Pauru rü nüxü̃́ nangúchaü̃ 
na wenaxãrü natanüwa naxũxü̃ 
ga jema jaxõgüxü̃ ga 
Techarónicawa jexmagüxü̃ 
17 Pa Chaueneẽgüx, jexguma pexna 
ítixĩxguwena, rü woo tama pexü̃tawa na 
tajexmagüechaxü̃, notürü guxü̃guma 
pegu tarüxĩnüẽ, rü poraãcü toxü̃́ 
nangúchaü̃ na pexü̃tawa taxĩxü̃ na 
wenaxãrü pexü̃ ítajadaugüxü̃ca̱x. 18 Rü 
aixcuma ngẽ́ma taxĩxchaü̃. Rü 
chamatama i muẽ̱xpü̱xcüna rü 
chanaxwa̱xe na ngẽ́ma pexü̃tawa taa̱x 
chaxũũxü̃ẽ́gaxü̃ notürü ṉg̱oxo i Chataná 
rü guxü̃guma toxü̃́ nanaguxchaxẽẽ na 
tama ngẽ́ma taxĩxü̃ca̱x. 19 Notürü pexü̃ 
ítajadaugüchaü̃ãma erü ngẽxguma 
1 TECHARÓNICACÜ̱̃Ã̱X 2 
O Novo Testamento na língua ticuna do Brasil, 2da ed. ©2009, Liga Bíblica
518 
wenaxãrü núma naxũxgu ja tórü Cori ja 
Ngechuchu ja Cristu rü ¿ta̱cüca̱x tá nixĩ 
i Tupanape̱xewa tataãẽgüxü̃ i tomax? 
Rü aixcuma pewa tá nixĩ i 
ítanaṉg̱uxẽẽxü̃ na tomaã nataãẽxü̃ ja 
Tupana. Rü pema tá nixĩ i torü taãẽ 
peixĩgüxü̃. Rü pegagu tá nixĩ i aixcuma 
togümaãtama tataãẽgüxü̃ i nape̱xewa. 
20 Rü ngẽmáãcü pegagu nixĩ i 
togümaãtama tataãẽgüxü̃, rü pema nixĩ 
i torü taãẽ peixĩgüxü̃. 
 
3
  
1 Rü jema na taxuacüma nhuxãcü 
wenaxãrü petanüwa na chaxũxü̃, 
rü düxwa nagu charüxĩnü na 
Atenagutama na charüxã́ũxü̃. 2-3 Rü 
pexü̃tawa chanamu ga taeneẽ ga 
Timúteu na pexü̃ íjadauxü̃ca̱x. Erü 
nüma nixĩ i Tupanaãrü puracütanüxü̃ i 
wüxigu namaã tapuracüexü̃ na 
tanaxunagüxü̃ca̱x i ngẽma ore i mexü̃ i 
Cristuchiga. Rü ngẽ́ma petanüwa 
chanamu na pexü̃ nangü̃xẽẽxü̃ca̱x na 
jexeraãcü pejaxõgüxü̃ca̱x rü aixcuma 
petaãẽgüxü̃ca̱x rü ngẽmaãcü taguma 
texé i petanüwa nüxü̃ rüxoxü̃ca̱x ega 
ṯacü rü guxchaxü̃ pexü̃́ ngẽxmagu. Erü 
pematama marü nüxü̃ pecua̱x na 
guxãma i jixema na jaxõgüxü̃ rü ngúxü̃ 
tá tüxü̃ naxüpetü. 4 Rü jexguma 
petanüwa tajexmagügu rü marü pemaã 
nüxü̃ tixu na ngúxü̃ tá pexü̃ üpetüxü̃. Rü 
pema marü nüxü̃ pecua̱x na aixcuma 
jemaãcü pexü̃ nangupetüxü̃. 5 Rü 
jemaca̱x ga jexguma marü tama namaã 
chaporagu ga jema tama paxa 
pechigaxü̃ na chacuáxü̃, rü jemaca̱x 
düxwa Timúteuxü̃ jéma petanüwa 
chamu na pexna jac̱axü̃ca̱x ngoxi meã 
ípejaxõgüama i Tupanaãrü ore. Jerü 
chaxoegaãẽ rü bexmana ṉg̱oxo i 
Chataná rü chixexü̃gu pexü̃ najixẽẽ, rü 
chi ngẽmaãcü jixĩgu, rü notüca̱xmamare 
chi nixĩ ga pemaã nüxü̃ tixuxü̃ ga 
Tupanaãrü ore. 6 Notürü nhu̱xma na 
ínanguxü̃ i Timúteu na petanüwa ne 
naxũxü̃, rü mexü̃ i ore i pechiga ngẽ́ma 
ne nange. Rü tomaã nüxü̃ nixu na 
nhuxãcü meã pejaxõgüxü̃, rü nhuxãcü 
guxãma meã pegü pengechaü̃güxü̃. Rü 
tomaã nüxü̃ nixu ta na nhuxãcü 
guxü̃guma toxü̃ pengechaü̃güãcüma 
togu perüxĩnüẽxü̃, rü nhuxãcü poraãcü 
penaxwa̱xegü na wena toxü̃ na 
pedaugüxü̃ i ngẽma poraãcü pexü̃ 
tadaugüchaü̃xü̃rüü̃. 7 Rü ngẽmaca̱x, Pa 
Chaueneẽgüx, rü woo guxchaxü̃ toxü̃́ na 
ngẽxmaxü̃ rü ngúxü̃ na tingegüxü̃, rü 
poraãcü toxü̃ nataãẽxẽẽ i ngẽma pexü̃ 
na tacuáchigaxü̃ na meã ípemaxẽxü̃ rü 
meã pejaxõgüamaxü̃. 8 Rü nhu̱xma na 
nüxü̃ tacuáchigaxü̃ na aixcuma meã 
tórü Coriaxü̃́ pejaxõgüamaxü̃, rü 
poraãcü tataãẽgü. 9 ¿Rü nhuxãcü tá 
Tupanana moxẽ taxã naxca̱x i ngẽma 
taãẽ i taxü̃ i toxna pexãxü̃? Erü aixcuma 
pegagu nixĩ i toxü̃́ nangẽxmaxü̃ i wüxi i 
taãẽ i taxü̃ i nape̱xewa. 10 Rü ngunecü rü 
chütacü rü tajumuxẽgü, rü Tupanana 
naxca̱x tacagü na petanüwa toxü̃ 
nawoeguxẽẽxü̃ca̱x na wena pexü̃ 
tadaugüxü̃ca̱x rü pexü̃ 
tarüngü̃xẽẽgüxü̃ca̱x na jexeraãcü nüxü̃́ 
pejaxõgüxü̃ca̱x. 11 Rü poraãcü 
tanaxwa̱xegü i Tanatü ja Tupana rü tórü 
Cori ja Ngechuchu ja Cristu na toxü̃ 
rüngü̃xẽẽgüxü̃, na wena petanüwa 
ítajadaugüxü̃ca̱x. 12 Rü tanaxwa̱xegü na 
tórü Cori ja Ngechuchu pexü̃ 
rüngü̃xẽẽxü̃ na jexeraãcü pegü 
pengechaü̃güxü̃ca̱x rü guxü̃ i duü̃xü̃güxü̃ 
1 TECHARÓNICACÜ̱̃Ã̱X 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
519 
na pengechaü̃güxü̃ca̱x, ngẽxgumarüü̃ i 
toma rü poraãcü pexü̃ na 
tangechaü̃güxü̃rüü̃. 13 Rü tanaxwa̱xegü 
na tórü Cori ja Ngechuchu pexü̃ 
rüngü̃xẽẽxü̃ na peãẽwa rü aixcuma meã 
pejaxõgüxü̃ca̱x rü norü duü̃xü̃gü i 
aixcuma mexü̃gü na peixĩgüxü̃ca̱x rü na 
nataxuxü̃ca̱x i perü pecadugü i 
nape̱xewa ja Tanatü ja Tupana i 
ngẽxguma wena núma naxũxgu ja tórü 
Cori ja Ngechuchu ja Cristu namaã i 
guxü̃ma i norü duü̃xü̃gü. 
 
Maxü̃ i Tupanaxü̃ taãẽxẽẽxü̃chiga 
 
4
  
1 Rü nhu̱xma Pa Chaueneẽgüx, rü 
nangẽxma i ṯacüca̱x tórü Cori ja 
Ngechuchuégagu pexü̃ taca̱a̱xü̃ rü pexü̃ 
tamu. Rü ngẽma nixĩ na guxü̃guma 
Tupanaca̱x meã pemaxẽxü̃ jema pexü̃ 
tangúexẽẽxü̃rüü̃ rü nhu̱xma marü 
penaxüxü̃rüü̃. 2 Pema rü marü nüxü̃ 
pecua̱x ga jema torü ucu̱xẽgü ga tórü 
Cori ja Ngechuchu toxü̃ muxü̃ na pexü̃ 
tangúexẽẽxü̃ca̱x. 3 Rü Tupana 
nanaxwa̱xe na aixcuma namexü̃ i perü 
maxü̃ rü naxca̱xicatama na pemaxẽxü̃. 
Rü tama name i chixrimare pemaxẽ i 
nape̱xewa, rü to i ngexü̃maãmare 
pengẽãẽgümare. 4 Rü wüxichigü 
tanaxwa̱xe na aixcuma tümama̱xü̃ 
tangechaü̃xü̃, rü ngĩmaãxĩcatama na 
tamaxü̃xü̃. 5 Rü tama name i ngĩxü̃ na 
pecuáxchaü̃marexü̃ca̱x ngĩmaã pexãma̱x 
i wüxi i nge erü ngẽmaãcü namaxẽ i 
ngẽma duü̃xü̃gü i tama Tupanaãxü̃́ 
jaxõgüxü̃. 6 Rü tama name i texé ngĩmaã 
tamaxü̃ i tümaẽneẽ ja jaxõcü nama̱x. 
Erü jexgumarüü̃ ga marü pemaã nüxü̃ 
tixuxü̃rüü̃, rü Tupana tá poraãcü tüxü̃ 
napocu ja guxãma ja jíxema ngẽmaãcü 
maxẽxẽ. 7 Erü Tupana tüxü̃ nidexechi na 
meã naxca̱x imaxẽxü̃ca̱x rü tama chixri 
na imaxẽxü̃ca̱x. 8 Rü ngẽmaca̱x ega texé 
tama naga ĩnügu i nhaã ngu̱xẽẽtaegü, rü 
pemaã nüxü̃ chixu rü tama wüxi i 
duü̃xü̃ga nixĩ i ngẽma nüxü̃ taxoxü̃, 
notürü Tupanagatama nixĩ i nüxü̃ 
taxoxü̃. Rü guma nixĩ ga pexna namucü 
ga Naãẽ i Üünexü̃. 9 Rü ngẽma na pegü 
pengechaü̃güxü̃chiga, rü taxuü̃ca̱xma 
pexca̱x chanaxümatü i poperawa. Jerü 
Tupanatama marü pexü̃ nangúexẽẽ i 
ngẽma na nhuxãcü aixcuma pegü 
pengechaü̃güxü̃. 10 Rü aixcuma nixĩ i 
guxü̃guma meã nüxü̃ pengechaü̃güxü̃ i 
guxü̃ma i taeneẽgü i Machedóniããnewa 
ngẽxmagüxü̃. Notürü, Pa Toeneẽgüx, rü 
pexü̃ taca̱a̱xü̃gü na jexeraãcü meã nüxü̃ 
pengechaü̃güxü̃ca̱x. 11 ¡Rü meã pegümaã 
pemaxẽ, rü pexrütama maxü̃gu 
perüxĩnüẽ, rü tama i togüarü maxü̃gu! 
¡Rü pematama naxca̱x pepuracüe i perü 
ngẽmaxü̃gü ga jexgumarüü̃ ga marü 
pemaã nüxü̃ na tixuxü̃rüü̃! 12 Rü 
ngẽxguma ngẽmaãcü pemaxẽgu, rü 
ngẽma duü̃xü̃gü i tama jaxõgüxü̃ rü tá 
pexü̃ nangechaü̃gü, rü pema rü 
taxuü̃táma pexü̃́ nataxu. 
 
Nhuxãcü tá nixĩ i ngẽxguma 
nataegugu ja tórü Cori 
13 Pa Chaueneẽgüx, rü ngẽxguma wüxie 
ju̱xgux, rü tanaxwa̱xe i nüxü̃ na 
pecua̱xgüxü̃ na ṯacü tüxü̃ ngupetüxü̃, na 
tama pengechaü̃güxü̃ ngẽxgumarüü̃ i 
ngẽma duü̃xü̃gü i tama jaxõgüxü̃ rü tama 
nüxü̃ cua̱xgüxü̃ na wena tá namaxẽxü̃ i 
juexü̃. 14 Erü jixema na jaxõgüxü̃ na 
najuxü̃ rü wena namaxü̃xü̃ ga 
Ngechuchu, rü ngẽxgumarüü̃ ta tajaxõgü 
1 TECHARÓNICACÜ̱̃Ã̱X 3 
,  
4 
O Novo Testamento na língua ticuna do Brasil, 2da ed. ©2009, Liga Bíblica
520 
na Tupana tá ínadagüxẽẽxü̃ i guxü̃ma i 
ngẽma Ngechuchuaxü̃́ jaxõgüãcüma 
juexü̃, rü wüxigu tá Ngechuchumaã 
nügüxü̃tawa nanagagü. 15 Rü ngẽmaca̱x 
pemaã nüxü̃ tixu i ngẽma ore ga tórü 
Cori ja Ngechuchu namaã ngu̱xẽẽtaexü̃. 
Rü ngẽxguma wena núma naxũxgu ja 
tórü Cori ja Ngechuchu rü jixema na 
imaxẽxü̃ i nhama i naãnewa rü 
tãũxü̃táma jixira nape̱xe taxĩ i ngẽma 
juexü̃. 16 Erü nümatama ja Cori ja 
Ngechuchu rü dauxü̃wa tá ínarüxĩ, rü tá 
nangẽxma i wüxi i naga i taxü̃ i dauxü̃wa 
inaxũxü̃ i tüxü̃ muxü̃, rü tá nüxü̃ taxĩnüẽ 
i Tupanaãrü orearü ngeruü̃güarü ãẽ̱xgacü 
i tagaãcü dauxü̃wa icagüxü̃, rü tá 
jacuegüxü̃ ja Tupanaãrü corneta. Rü 
ngẽxguma i ngẽma juexü̃ i Cristuaxü̃́ 
jaxõgüxü̃ rü tá ínarüdagü. 17 Rü 
ngẽmawena i jixema na imaxẽxü̃ rü 
Tupana tá wüxigu caixanexü̃gu tüxü̃ 
nigagü namaã i ngẽma duü̃xü̃gü i juewa 
írüdagüxü̃. Rü ngẽmaãcü dauxü̃gu tá 
tórü Cori ja Ngechuchuxü̃ tajangaugü na 
guxü̃gutáma naxü̃tawa ingẽxmagüxü̃ca̱x. 
18 Rü ngẽmaca̱x chanaxwa̱xe i nhaã 
oremaã pegü petaãẽxẽẽgü. 
 
5
  
1 Notürü, Pa Chaueneẽgüx, rü 
ngẽma norü ngunexü̃ rü taunecü i tá 
nagu nangupetüxü̃ i ngẽma pemaã nüxü̃ 
chixuxü̃, rü taxuü̃ca̱xma pexca̱x 
chanaxümatü i ngẽmachiga. 2 Erü 
pematama meã nüxü̃ pecua̱x rü ngẽma 
ngunexü̃ i taxúema nagu ínaṉg̱uxẽẽxü̃gu 
tá nixĩ i ínanguxü̃ ja tórü Cori ja 
Ngechuchu. Rü nhama wüxi i ngĩ́ta̱xáxü̃ i 
ngürüãchi chütacü ínguxü̃rüü̃ tá nixĩ. 
3 Rü ngẽxguma duü̃xü̃gü nagu írüxĩnüẽgu 
na guxü̃ma na mexü̃ rü taxuü̃ma na nüxü̃ 
üpetüxü̃, rü ngẽma ngunexü̃gügu rü tá 
ngürüãchi nagu̱x i guxü̃ma. Rü nhama 
wüxi i ngecü i ãxãcücü rü ngürüãchi 
ngĩxãcümaã ngu̱xnecacürüü̃ tá nixĩ na 
taxúema naxchaxwa inhaxü̃ i ngẽma. 
4 Notürü pemax, Pa Chaueneẽgüx, rü 
marü meãma nüxü̃ pecua̱x i ngẽmachiga. 
Rü ngẽmaca̱x taxuü̃ca̱xma ngürüãchi 
pexü̃ ínajaḇaixgü ja Cori ja Ngechuchu 
nhama wüxi i ngĩ́ta̱xáxü̃ ngürüãchi 
duü̃xü̃güxü̃ íḇaixgüxü̃rüü̃. 5 Erü guxãma i 
pema rü Tupanaãrü duü̃xü̃gü peixĩgü, rü 
ngẽmaca̱x ngóonexü̃wa pengẽxmagü rü 
meãma nüxü̃ pecua̱x na nhuxãcü meã 
pemaxẽxü̃. Rü jixema rü tama 
Chatanáãrü duü̃xü̃gü tixĩgü, rü ngẽmaca̱x 
tama ẽãnexü̃wa tangẽxmagü rü tama 
tanaxü i ngẽma chixexü̃ i ẽãnexü̃wa 
naxüxü̃. 6 Rü ngẽmaca̱x tama tanaxwa̱xe i 
taechita ítamaxẽmare rü itarüchomare 
ngẽxgumarüü̃ i ngẽma duü̃xü̃gü i tama 
jaxõgüxü̃. Notürü tanaxwa̱xe i taxuãẽgü, 
rü meã taãẽgu ítarüxĩnüẽ. 7 Erü ngẽma 
duü̃xü̃gü i naẽchitamare maxẽxü̃ rü 
nhama duü̃xü̃gü i chütacü peexü̃rüü̃ 
nixĩgü. Rü ngẽma duü̃xü̃gü i axegüxü̃ rü 
chütacü nixĩ i nügü nangãxẽxẽẽxü̃. 
8 Notürü i jixema rü ngóonexü̃wa 
tangẽxmagü, rü ngẽmaca̱x tanaxwa̱xe i 
guxü̃guma taxuãẽgü. Rü tanaxwa̱xe i 
aixcuma meã Tupanaãxü̃́ tajaxõgü, rü 
jigü tangechaü̃gü, rü meã ítanaṉg̱uxẽẽ 
na Tupana tüxna naxãxü̃ca̱x i ngẽma 
maxü̃ i taguma gúxü̃. Rü ngẽxguma 
ngẽmaãcü imaxẽgu, rü ngẽmaãcü tá jigü 
ítapoxü̃ i ngẽxguma Chataná chixexü̃gu 
tüxü̃ jixẽẽchaü̃gu. 9 Erü Tupana rü tama 
tüxü̃ nidexechi na tüxü̃ napocuexü̃ca̱x, 
notürü tüxü̃ nidexechi na tórü Cori ja 
Ngechuchu ja Cristugagu najauxgüxü̃ca̱x 
i maxü̃ i taguma gúxü̃. 10 Rü Ngechuchu 
1 TECHARÓNICACÜ̱̃Ã̱X 4 
,  
5 
O Novo Testamento na língua ticuna do Brasil, 2da ed. ©2009, Liga Bíblica
521 
ja Cristu rü taxca̱x naju na wüxigu 
namaã imaxẽxü̃ca̱x i dauxü̃guxü̃ i 
naãnewa. Rü nüẽ́tama ega woo marü 
ijujane ínanguxgu rü e̱xna imaxẽjane 
ínanguxgu, erü dauxü̃guxü̃ i naãnewa rü 
wüxiwa tá namaã tamaxẽ. 11 Rü 
ngẽmaca̱x, Pa Chaueneẽgüx, rü name 
nixĩ i wüxichigü pegü petaãẽxẽẽgü rü 
pegü peporaexẽẽ i perü õwa 
ngẽxgumarüü̃ i nhu̱xma na marü 
ípenaxügüxü̃. 
 
Pauru rü najaxucu̱xẽgü 
ga jema jaxõgüxü̃ 
12 Pa Chaueneẽgüx, pexü̃ taca̱a̱xü̃gü na 
nüxü̃ pengechaü̃güxü̃ca̱x i ngẽma 
taeneẽgü i petanüwa puracüexü̃ rü pemaã 
icua̱xgüxü̃ rü pexü̃ ngúexẽẽxü̃ i Cori ja 
Ngechuchuarü ore. 13 Rü name nixĩ i 
namaã petaãẽgü rü aixcuma meã nüxü̃ 
pengechaü̃gü i ngẽma taeneẽgü, erü 
nümagü nixĩ i pexü̃ nangü̃xẽẽgüxü̃. Rü 
name nixĩ i pegü pengechaü̃güãcüma 
pemaxẽ. 14 Rü pemaã nüxü̃ tixu ta na 
penaxucu̱xẽgüxü̃ i ngẽma duü̃xü̃gü i oexü̃ 
i tama puracüechaü̃xü̃. ¡Rü nüxü̃́ 
penangúchaü̃xẽẽgü i ngẽma duü̃xü̃gü i 
marü nüxü̃ rüxoechaü̃xü̃ na jaxõgüãxü̃! 
¡Rü nüxü̃ perüngü̃xẽẽgü i ngẽma duü̃xü̃gü 
i turaexü̃ i norü õwa! ¡Rü name nixĩ i 
jaxna namaã pexĩnüẽ i guxü̃ma i ngẽma 
taeneẽgü! 15 Rü ngẽxguma texé chixexü̃ 
pemaã ü̱xgu, rü tama name i chixexü̃maã 
penataeguxẽẽ. ¡Notürü name nixĩ i 
naxca̱x pedau na guxü̃guma mexü̃ 
pexügüxü̃ i pegütanüwa rü guxü̃ma i 
togütanüwa rü ta! 16 Rü name nixĩ i 
guxü̃guma petaãẽgü. 17 ¡Rü guxü̃guma 
pejumuxẽgü! 18 ¡Rü woo ṯacü pexü̃ 
ngupetügu, rü Tupanana moxẽ pexãgü! 
Erü ngẽmaãcü nanaxwa̱xe ja Tupana na 
pemaxẽxü̃ i pema i Ngechuchu ja 
Cristuarü duü̃xü̃gü na peixĩgüxü̃. 19 Rü 
tama name i nüxü̃ pexoe i Tupanaãẽ i 
Üünexü̃. 20 Rü tama name i nüxü̃ pexoe i 
Tupanaãrü ore ega texéwa pemaã 
jadexagu ja Tupana. 21 Notürü name nixĩ i 
meãma penangugü i guxü̃ma i oregü na 
nüxü̃ pecuáxü̃ca̱x rü ngoxi aixcuma jiĩxü̃ i 
ngẽma ore rü e̱xna tama. ¡Rü ngẽma ore i 
aixcuma mexü̃xĩcatama peixõgü! 22 ¡Rü 
nüxna peixĩgachi i nagúxü̃raü̃xü̃ i 
chixexü̃gü! 23 Rü chanaxwa̱xe i nümatama 
ja Tupana ja tüxü̃ taãẽxẽẽcü pexü̃ imexẽẽ 
na aixcuma nape̱xewa pemexü̃ca̱x. Rü 
chanaxwa̱xe i guxü̃wama pexna nadau i 
peãẽwa rü pexenewa na nataxuxü̃ca̱x i 
ṯacü i perü chixexü̃ i ngẽxguma wenaxãrü 
núma naxũxgu ja tórü Cori ja Ngechuchu 
ja Cristu. 24 Rü guxü̃ma i ngẽma rü tá 
pexca̱x nanaxü ja Tupana ja pexü̃ 
idexechicü, erü nüma rü aixcuma 
najanguxẽẽ i ngẽma tamaã inaxunetaxü̃. 
 
Pauru rü wenaxãrü jema 
duü̃xü̃güxü̃ narümoxẽ rü naxca̱x 
ínaca na Cori ja Ngechuchu ja 
Cristu meã nüxü̃ rüngü̃xẽẽxü̃ 
ga jema jaxõgüxü̃ 
25 Pa Chaueneẽgüx, ¡Toxca̱x pejumuxẽgü! 
26 Rü chanaxwa̱xe i chauégagu meã nüxü̃ 
perümoxẽgü i guxü̃ma i taeneẽgü. 27 Rü 
Cori ja Ngechuchuégagu pexü̃ chamu na 
guxü̃ i taeneẽgüpe̱xewa na nüxü̃ 
pedaumatüxü̃ i nhaã popera i pexca̱x 
ngẽ́ma chamuxü̃. 28 Rü chanaxwa̱xe i tórü 
Cori ja Ngechuchu ja Cristu pexü̃ 
narüngü̃xẽẽ i guxãma i pemax. 
Rü nuãma pexna, 
Pauru  
1 TECHARÓNICACÜ̱̃Ã̱X 5 
O Novo Testamento na língua ticuna do Brasil, 2da ed. ©2009, Liga Bíblica
522 
 
Pauru rü nüxü̃ narümoxẽ 
 
ga jema jaxõgüxü̃ ga 
Techarónicawa jexmagüxü̃ 
 
1
  
1 Pa Techarónicawa Ngẽxmagüxü̃ i 
Toeneẽgü i Jaxõgüxü̃ i Tanatü ja 
Tupana rü tórü Cori ja Ngechuchu ja 
Cristuarü Duü̃xü̃gü Ixĩgüxü̃x, chama i 
Pauru rü namaã i taeneẽ i Siuwánu rü 
Timúteu nixĩ i pexca̱x tanaxümatüxü̃ i 
nhaã popera. 2 Rü tanaxwa̱xe i Tanatü ja 
Tupana rü tórü Cori ja Ngechuchu ja 
Cristu pexü̃ narüngü̃xẽẽ rü pexü̃ 
nataãẽxẽẽ. 
 
Ngẽma chixexü̃ ügüxü̃ rü Tupana tá 
nanapocue i ngẽxguma wenaxãrü 
núma naxũxgu ja Cristu 
3 Pa Toeneẽgüx, rü guxü̃guma pexca̱x 
Tupanana moxẽ taxã, erü name nixĩ na 
ngẽmaãcü tanaxüxü̃. Erü guxü̃guma 
jexeraãcü pejaxõgüetanü rü jexeraãcü 
pegü peingechaü̃güetanü. 4 Rü ngẽmaca̱x 
tomatama taãẽãcüma pechigaxü̃ tixu 
natanüwachigü i ngẽma duü̃xü̃gü i 
Tupanaãxü̃́ jaxõgüxü̃. Rü namaã nüxü̃ 
tixu na nhuxãcü meã pejaxõgüxü̃, rü 
nhuxãcü namaã peporaexü̃ i guxü̃ma i 
ngẽma guxchaxü̃gü rü ngúxü̃gü i pexü̃ 
ngupetüxü̃. 5 Rü ngẽma guxchaxü̃gü i 
pexü̃ ngupetüxü̃wa nüxü̃ tacua̱x na 
aixcumacü jiĩxü̃ ja Tupana, erü pexü̃ 
nangugü na aixcuma pemexü̃ na 
peichocuxü̃ca̱x i ngextá nüma ãẽ̱xgacü 
íjiĩxü̃wa. Rü ngẽ́ma na peichocuxü̃ca̱x 
nixĩ i ngúxü̃ peingegüxü̃ i nhu̱xmax. 6 Rü 
aixcuma name nixĩ na Tupana 
napocuexü̃ i ngẽma duü̃xü̃gü i ngúxü̃ 
pexü̃ ingegüxẽẽxü̃. 7 Notürü i pema i 
nhu̱xma ngúxü̃ ingegüxe rü name nixĩ i 
wüxigu tomaã pexü̃ inarüngü̃güxẽẽ ja 
Tupana. Rü ngẽma rü tá nanaxü ja 
Tupana i ngẽxguma üxüemagu dauxü̃wa 
ne naxũxgu ja tórü Cori ja Ngechuchu ja 
Cristu wüxigu namaã i norü orearü 
ngeruü̃gü i poraexü̃. 8 Rü aixcuma núma 
tá naxũ i nüma ja tórü Cori ja Ngechuchu 
na napocueãxü̃ca̱x i ngẽma duü̃xü̃gü i 
tama Tupanaxü̃ cuáxchaü̃güxü̃ rü tama 
naga ĩnüẽxü̃ i ngẽma ore i mexü̃ i tórü 
 
NORÜ TAXRE GA POPERA GA 
 
 
TECHARÓNICAWA JEXMAGÜXÜ̃ GA 
 
 
JAXÕGÜXÜ̃TANÜWA NAMUXÜ̃ GA PAURU 
 
 
O Novo Testamento na língua ticuna do Brasil, 2da ed. ©2009, Liga Bíblica
523 
Cori ja Ngechuchu ja Cristuchiga. 9 Rü 
ngẽma duü̃xü̃gü rü wüxi i pocu i taguma 
gúxü̃gu tá napocue erü tórü Cori ja 
Ngechuchuarü jaxü̃wa tá nawogü. Rü 
ngẽ́ma rü tagutáma nüxü̃ nadaugü na 
nhuxãcü namexẽchixü̃ rü naporaxü̃ ja 
tórü Cori ja Ngechuchu. 10 Rü ngẽmaãcü 
tá ngẽma duü̃xü̃gümaã nangupetü i 
ngẽxguma tórü Cori ja Ngechuchu núma 
ũxgu. Rü núma tá nangu na nórü 
duü̃xü̃gü nüxü̃ icua̱xüü̃güxü̃ca̱x, rü tá 
naḇaixãchiãẽgü rü nataãẽgü erü tá nüxü̃ 
nadaugü na nhuxãcü namexẽchixü̃ i 
nümax. Rü pema rü tá ta wüxigu namaã 
pengẽxmagü, jerü pejaxõgü ga jema 
Tupanaãrü ore ga pemaã nüxü̃ tixuxü̃. 
11 Rü ngẽmaca̱x guxü̃guma pexca̱x 
tajumuxẽgü. Rü Tupanana taca na nüma 
pexü̃ nadauxü̃ na aixcuma mexü̃ i norü 
duü̃xü̃gü peixĩgüxü̃ i nhu̱xma na pexü̃ 
jadexechixü̃. Rü ngẽxgumarüü̃ ta nüxna 
taca na nümatama norü poramaã 
janguxẽẽãxü̃ca̱x i guxü̃ma i ngẽma mexü̃ 
i peãẽwa nagu perüxĩnüẽxü̃ rü guxü̃ma i 
ngẽma puracügü i mexü̃ i perü õgagu 
pexüxü̃. 12 Rü ngẽxguma Tupana 
ngẽmaãcü pexü̃ rüngü̃xẽẽgu, rü perü 
maxü̃ i mexü̃gagu rü guxü̃ma i duü̃xü̃gü 
tá nüxü̃ nicua̱xüü̃gü ja tórü Cori ja 
Ngechuchu ja Cristu. Rü nümatama ja 
tórü Cori rü tá pemaã nataãẽ erü nüma 
rü wüxigu Tanatü ja Tupanamaã pexü̃ 
nangechaü̃gü. 
 
Pauru rü nanango̱xẽẽ i nhuxãcü tá 
na jiĩxü̃ i ngẽxguma ínanguxgu ja 
Cori ja Ngechuchu 
 
2
  
1-2 Rü nhu̱xma Pa Chaueneẽgüx, rü 
pemaã nüxü̃ chixuxchaü̃ i nachiga 
na nhuxãcü tá na jiĩxü̃ i ngẽxguma tórü 
Cori ja Ngechuchu ja Cristu wena núma 
ũxgu rü tüxü̃ nangutaque̱xexẽẽgügu na 
wüxiwa namaã ingẽxmagüxü̃ca̱x. Rü 
pexü̃ taca̱a̱xü̃gü na tama ngürüãchi 
togumare perüxĩnüẽxü̃ rü paxa 
pejaxõgüxü̃ i ṯacü rü ore i tama toma 
pemaã nüxü̃ tixuxü̃. Erü tama tanaxwa̱xe 
na peḇaixãchiãẽgüxü̃ ega texé pemaã 
idoraegu rü pemaã nüxü̃ ixuxgu na marü 
ínanguxü̃ ja tórü Cori ja Ngechuchu. Rü 
ngẽxguma texé pemaã nüxü̃ ixuxgu na 
nagu taxãnegüxü̃ na Cristu rü marü 
ínanguxü̃, rü tama name i tümaga 
pexĩnüẽ. Rü woo pemaã nüxü̃ 
tixugügügu na tanajauxgüxü̃ i wüxi i torü 
popera i nüxü̃ ixuxü̃ na marü ínanguxü̃ ja 
tórü Cori ja Ngechuchu, ¡rü tãũxü̃táma 
tüxü̃́ pejaxõgü! 3 ¡Rü tãũxü̃táma naga 
pexĩnüẽ i ngẽma duü̃xü̃gü i ngẽmaãcü 
pexü̃ womüxẽẽgüchaü̃xü̃! Erü naxü̃pa na 
Ngechuchu núma ũxü̃ rü tá ínangu i 
ngẽma jatü i Tupanaãrü uwanü ixĩxü̃, rü 
tá nananuẽxẽẽ i muxü̃ma i duü̃xü̃gü i 
jaxõgüchiréxü̃. Notürü ngẽma jatü rü 
Tupana marü namaã nanaxuegu rü tá 
napocu. 4 Rü ngẽma Tupanaãrü uwanü rü 
tá Tupanamaã rü guxü̃ma i ngẽma 
Tupanaãrü ixĩxü̃maã narüxuwanü. Rü tá 
nachi naxai i guxü̃ma i ṯacü i mexü̃ i 
duü̃xü̃gü Tupanaxü̃ namaã icua̱xüü̃güxü̃. 
Rü Tupanaãrü tupauca ja taxü̃newa tá 
najarüto nhama Tupana jiĩxü̃rüü̃. Rü tá 
nügü nixu na Tupana jiĩxü̃. 5 ¿Tama e̱xna 
nüxna pecua̱xãchie rü jexguma petanüwa 
chajexmagu rü marü meãma pemaã nüxü̃ 
chixu nachiga ga jema? 6 Rü pema marü 
nüxü̃ pecua̱x na tü̱xcüü̃ jiĩxü̃ i taũta 
núma naxũxü̃ i ngẽma Tupanaãrü 
uwanü. Taũta núma naxũ, erü taũta 
nawa nangu i ngunexü̃ na ínanguxü̃. 7 Rü 
2 TECHARÓNICACÜ̱̃Ã̱X 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
524 
ngẽma chixexü̃ i Tupanaãrü uwanü üxü̃, 
rü marü cúãcü inaxügü. Notürü 
nümatama i Tupanaãrü uwanü rü 
tãũxü̃táma nango̱x nhu̱xmatáta ngẽma 
norü chogüruü̃ nüxü̃ ingé. 8 Rü ngẽxguma 
tá nixĩ i ínanguxü̃ i ngẽma Tupanaãrü 
uwanü. Notürü nüma ja tórü Cori ja 
Ngechuchu rü wüxi i naã̱xwa “cue” 
nhaxü̃maã tá najama̱x. Rü ngẽxguma 
ínanguxgu ja tórü Cori ja Ngechuchu rü 
ngẽma norü j̱auxracüüxü̃maã tá 
inajanaxoxẽẽ i ngẽma norü uwanü. 9 Rü 
ngẽma Tupanaãrü uwanü, rü ngẽxguma 
ínanguxgu rü tá nüxü̃́ nangẽxma i 
Chatanáãrü pora rü ngẽmaca̱x tá 
naporaxü̃chi. Rü tá nanaxü i 
nagúxü̃raü̃xü̃ i cua̱xruü̃gü i Chatanáãrü 
poramaã naxüxü̃. 10 Rü nagúxü̃raü̃xü̃ i 
chixexü̃ tá naxü na nawomüxẽẽãxü̃ca̱x i 
ngẽma duü̃xü̃gü i Tupana tá pocuexü̃. Rü 
ngẽmaãcü tá nüxü̃ naxüpetü i ngẽma 
duü̃xü̃gü, erü tama nanajauxgüchaü̃ rü 
tama nüxü̃ nangechaü̃ i ngẽma 
Tupanaãrü ore i aixcuma ixĩxü̃ i tüxü̃ 
maxẽxẽẽxü̃. 11 Rü ngẽmaca̱x ja Tupana rü 
nanangexrü i ngẽma duü̃xü̃gü na poraãcü 
ínatüexü̃ca̱x rü jaxõgüãxü̃ca̱x i ngẽma ore 
i doramare ixĩxü̃. 12 Rü ngẽmaca̱x düxwa 
Tupana tá namaã nanaxuegu na 
napocuexü̃ i guxü̃ma i nümagü i tama 
jaxõgüchaü̃xü̃ i ore i aixcuma ixĩxü̃ rü 
namaã taãẽgüxü̃ i ngẽma chixexü̃ na 
naxügüxü̃. 
 
Tupana tüxü̃ nidexechi 
 
na tüxü̃́ nangẽxmaxü̃ca̱x i 
 
maxü̃ i taguma gúxü̃ 
13 Notürü, Pa Chaueneẽgüx i Tórü Cori 
ja Ngechuchu Pexü̃ Ngechaü̃güxex, rü 
guxü̃guma Tupanana moxẽ pexca̱x taxã 
jerü nüma ga Tupana rü noxritama 
naãne ixügügumama pexü̃ nidexechi na 
pexira penajauxgüxü̃ca̱x i maxü̃ i 
taguma gúxü̃ ga jexguma pexü̃ 
nangü̃xẽẽgu ga Naãẽ i pexü̃ üünexẽẽxü̃ 
rü pejaxõgügu ga jema ore i aixcuma 
ixĩxü̃. 14 Rü jemaca̱x Tupana pexca̱x 
naca ga jexguma pemaã nüxü̃ tixuxgu 
ga norü ore i mexü̃ i tüxü̃ maxẽxẽẽxü̃. 
Erü nüma nanaxwa̱xe na pexü̃́ 
nangẽxmaxü̃ca̱x i pechica i tórü Cori ja 
Ngechuchu ja Cristuxü̃tawa i ngextá 
ínamexẽchixü̃wa. 15 Rü ngẽmaca̱x, Pa 
Chaueneẽgüx, rü chanaxwa̱xe i meã 
pejaxõgüama rü tama nüxü̃ 
ipejarüngümaẽ ga jema ore ga 
tomatama pexü̃ tangúexẽẽxü̃ rü jema 
ore ga poperagu pexca̱x taxümatüxü̃. 
16-17 Rü chanaxwa̱xe i tórü Cori ja 
Ngechuchu ja Cristu rü Tanatü ja 
Tupana pexü̃ nataãẽxẽẽgü rü pexü̃ 
narüngü̃xẽẽ na guxü̃guma mexü̃ i 
oremaã peidexagüxü̃ca̱x rü mexü̃ 
pexügüxü̃ca̱x. Rü jima Tanatü ja Tupana 
nixĩ ja tamaã namecümaãcüma tüxü̃ 
ngechaü̃cü rü guxü̃guma tüxü̃ taãẽxẽẽcü 
rü tamaã ixunetacü na wüxi i ngunexü̃ 
tá naxü̃tawa ingẽxmagüxü̃. 
 
Pauru naxca̱x ínaca na 
 
naxca̱x najumuxẽgüxü̃ 
 
3
  
1 Rü nhu̱xma Pa Chaueneẽgüx, rü 
chanaxwa̱xe na toxca̱x 
pejumuxẽgüxü̃ na paxa guxü̃wama 
nanguxü̃ca̱x i tórü Cori ja Ngechuchuarü 
ore i mexü̃, rü duü̃xü̃gü norü 
ngúchaü̃maã na najauxgüxü̃ca̱x ga jema 
pema na penajauxgüxü̃rüü̃. 2 ¡Rü toxca̱x 
pejumuxẽgü ta na tama ṯacü rü chixexü̃ 
tomaã naxügüxü̃ca̱x i ngẽma duü̃xü̃gü i 
2 TECHARÓNICACÜ̱̃Ã̱X 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
525 
chixexü̃gü! Erü tama guxü̃ma i duü̃xü̃gü 
najaxõgü. 3 Notürü tórü Cori ja 
Ngechuchu rü aixcuma najanguxẽẽ i 
ngẽma tamaã inaxunetaxü̃. Rü nüma tá 
pexü̃ naporaexẽẽ rü pexna nadau na tama 
chixexü̃gu pej̱ixü̃ca̱x. 4 Rü tórü Cori ja 
Ngechuchu toxü̃ nüxü̃ nacua̱xẽẽ na 
aixcuma penaxüxü̃ i ngẽma pexü̃ tamuxü̃ 
rü tagutáma nüxü̃ perüxoexü̃ na 
ngẽmaãcü penaxüxü̃. 5 Rü tanaxwa̱xe i 
tórü Cori ja Ngechuchu pexü̃ narüngü̃xẽẽ 
na aixcuma pegü pengechaü̃güxü̃ca̱x, 
ngẽma Tupana tüxü̃ ngechaü̃xü̃rüü̃. Rü 
naxca̱x ítaca na pexü̃ naporaexẽẽxü̃ca̱x na 
Cristurüü̃ namaã peporaexü̃ca̱x i ngẽma 
ngúxü̃gü nhu̱xmatata pexca̱x ínangu. 
 
Name nixĩ na ipuracüexü̃ 
i wüxichigü 
6 Pa Chaueneẽgüx, tórü Cori ja 
Ngechuchu ja Cristuégagu pexü̃ tamu na 
tama namaã pexãmücügüxü̃ca̱x i ṯacü i 
taeneẽ i tama puracüchaü̃xü̃ rü tama 
ngẽma pexü̃ tangúexẽẽãcüma maxü̃xü̃. 
7 Erü pema rü marü nüxü̃ pecua̱x na 
nhuxãcü tá pemaxẽxü̃ na toxrüü̃ 
penaxüxü̃ca̱x. Jerü toma ga jexguma 
petanüwa tajexmagügu rü torü õnaca̱x 
tapuracüe, rü tama jexma tarüchomare. 
8 Rü toma rü taguma texéarü õna 
ngetanüãcüma tangõ̱x. Notürü ngunecü 
rü chütacü rü torü õnaca̱x tapuracüe na 
tama wüxi ga guxchaxü̃ pexü̃́ 
tixĩgüxü̃ca̱x. 9 Rü woochire̱x 
Tupanape̱xewa rü name nixĩ ga perü 
ngü̃xẽẽca̱x na ítac̱axü̃, notürü tama 
jemaãcü tanaxü. Rü torü õnaca̱x 
tapuracüe jerü pexü̃ nüxü̃ tadauxẽẽchaü̃ 
na nhuxãcü meã imaxü̃xü̃. 10 Jerü 
jexguma petanüwa tajexmagügu, rü 
pemaã nüxü̃ tixu rü jíxema tama 
puracüchaü̃xẽ, rü noxtacüma ngexrüma 
nixĩ na tachibüxü̃. 11 Rü pexca̱x 
tanaxümatü i ngẽmachiga, erü marü 
nüxü̃ taxĩnüẽ na petanüwa nangẽxmaxü̃ 
i nhuxre i duü̃xü̃gü i oexü̃ rü tama 
puracüechaü̃xü̃ rü toguechigagumare 
rüxĩnüẽxü̃. 12 Rü tórü Cori ja Ngechuchu 
ja Cristuégagu tanamu na meãmare 
ínapuracüexü̃ca̱x i ngẽma duü̃xü̃gü na 
nümatama norü õnaca̱x nataxegüxü̃ca̱x. 
13 Pa Chaueneẽgüx, ¡tama nüxü̃ perüchau 
na mexü̃ pexüexü̃! 14 Rü ngẽxguma texé 
tama naga ĩnügu i nhaã ore i poperawa 
pemaã nüxü̃ tixuxü̃ ¡rü marü tüxü̃ 
pecua̱x na texé tiĩxü̃! Rü tama name i 
tümamaã pexãmücü na taxãnexü̃ca̱x i 
tümax. 15 ¡Notürü tãũxü̃táma namaã 
perüxuwanü! Rü name nixĩ i nhama 
peeneẽxü̃ pexucu̱xẽxü̃ãcüma meã tüxü̃ 
pexucu̱xẽmare. 
 
Pauru rü naxca̱x ínaca na Cori ja 
Ngechuchu nüxü̃ rüngü̃xẽẽxü̃ ga 
jema jaxõgüxü̃ 
16 Rü chanaxwa̱xe i nümatama ja tórü 
Cori ja tüxü̃ meãẽxẽẽcü pexü̃ 
narüngü̃xẽẽ na guxü̃guma i guxü̃wama 
pemeãẽmareechaxü̃ca̱x. Rü chanaxwa̱xe 
na nüma rü petanüwa na nangẽxmaxü̃ i 
guxãma i pemax. 17 Chama i Pauru rü 
cha̱xme̱xmaãtama pexca̱x chanaxümatü i 
nhaã chorü moxẽ. Rü ngẽmaãcü nixĩ i 
chaugü nagu chawüégaxü̃ i guxü̃ma i 
chorü popera. Rü ngẽmaãcü nixĩ i 
chanaxümatüxü̃. 18 Rü chanaxwa̱xe i tórü 
Cori ja Ngechuchu ja Cristu poraãcü 
pexü̃ narüngü̃xẽẽ i guxãma i pemax. 
Rü nuãma pexna, 
Pauru  
2 TECHARÓNICACÜ̱̃Ã̱X 3 
O Novo Testamento na língua ticuna do Brasil, 2da ed. ©2009, Liga Bíblica
526 
 
Timúteuxü̃ narümoxẽ ga Pauru 
 
1
  
1-2 Pa Timúteux, chama i Pauru nixĩ 
i cuxca̱x chanaxümatüxü̃ i nhaã 
popera. Rü choxü̃ nixĩ ga jamuxü̃ ga 
Ngechuchu ja Cristu na norü puracü 
chaxüxü̃ca̱x, jerü jemaãcü nanaxwa̱xe 
ga Tupana ja tüxü̃ maxẽxẽẽcü rü tórü 
Cori ja Ngechuchu ja Cristu ja 
ínaṉg̱uxẽẽgücü. Rü cuma Pa Timúteux, 
rü chaune cuixĩ i Tupanaãrü orewa jerü 
chauxü̃tawa nixĩ ga cunajaxuxü̃ ga 
Tupanaãrü ore ga noxrix. Rü 
chanaxwa̱xe ja Tanatü ja Tupana rü tórü 
Cori ja Ngechuchu ja Cristu rü poraãcü 
cuxü̃ narüngü̃xẽẽgü rü nüxü̃́ 
cungechaü̃tümüü̃ rü cuxü̃ nataãẽxẽẽgü. 
 
Timúteuxü̃ naxucu̱xẽ ga Pauru 
nachiga ga jema ngu̱xẽẽtaegü ga 
tama aixcuma ixĩxü̃ 
3 Jexguma cuxna ichaxũãchigu na 
Machedóniããnewa na chaxũxü̃ca̱x rü 
cumaã nüxü̃ chixu na Epéchiuarü 
ĩãnegu na curüxã́ũxü̃ca̱x. Rü 
chanaxwa̱xe i ngẽ́ma cungẽxmaẽcha erü 
nangẽxmagü i duü̃xü̃gü i doramaremaã 
ngẽ́ma nangúexẽẽxü̃ i ngẽma jaxõgüxü̃, 
rü chanaxwa̱xe i cujanaxoxẽẽ i guxü̃ma 
i ngẽma ngu̱xẽẽtaegü i doragümare 
ixĩgüxü̃. 4 Rü chanaxwa̱xe i ngẽma 
duü̃xü̃gümaã nüxü̃ cuixu na nüxü̃ 
naxoexü̃ca̱x na namaã nangúexẽẽãxü̃ i 
ngẽma oregü rü nacümagü ga 
nuxcümaxü̃güxü̃ ga duü̃xü̃gü nagu ĩxü̃. 
Erü guxü̃ma i ngẽma oregü rü doramare 
nixĩ, rü ngẽmagagu düxwa nügümaã 
nanuẽ i duü̃xü̃gü. Rü ngẽma oregü rü 
tama aixcuma nüxü̃ narüngü̃xẽẽ i 
duü̃xü̃gü na meã Tupanaãxü̃́ 
jaxõgüãxü̃ca̱x. 5 Notürü Tupana 
nanaxwa̱xe i tórü maxü̃newa na ingearü 
pecaduã̱xgüxü̃, rü na mexü̃gu 
rüxĩnüẽxü̃, rü aixcuma meã na 
jaxõgüxü̃. Rü nüma tüxü̃ namu na 
ngẽmaãcü imaxẽãcüma jigü na 
ingechaü̃güxü̃. 6 Notürü nhuxre i 
duü̃xü̃gü rü marü nüxna nixĩgachi i 
Tupanaãrü ore na nawe naxĩxü̃ca̱x i 
ngẽma ore i taxuwama mexü̃ i nuẽwa 
nagagümarexü̃. 7 Erü nümagü tüxü̃ 
nangúexẽẽchaü̃ i ngẽma mugü ga Muĩsé 
tüxna ãxü̃, notürü tama nüxü̃ nacua̱xgü 
i ṯacüchiga na jiĩxü̃ i ngẽma tamaã nüxü̃ 
 
NÜXĨRAÜ̃XÜ̃ GA POPERA GA 
 
TIMÚTEUCA̱X NAXÜMATÜXÜ̃ GA PAURU 
 
 
O Novo Testamento na língua ticuna do Brasil, 2da ed. ©2009, Liga Bíblica
527 
jaxugüexü̃ rü tüxü̃ nangúexẽẽxü̃ woo 
nüma nagu naxĩnüẽgu rü meãma nüxü̃ 
nacua̱xgü. 8 Rü nüxü̃ tacua̱x rü ngẽma 
mugü ga Muĩsé tüxna ãxü̃ rü tüxü̃́ name 
ega Tupana naxwa̱xexü̃ãcüma naga 
ixĩnüẽgu. 9-10 Notürü nüxü̃ tacua̱xgü rü 
guxü̃ma i mugü rü ngẽma duü̃xü̃gü i 
chixexü̃ ügüxü̃ca̱x nixĩ. Rü ngẽma nixĩ i 
ngẽma duü̃xü̃gü i tama irüxĩnüẽchaü̃xü̃, 
rü ngẽma tama norü ãẽ̱xgacüga ĩnüẽxü̃, 
rü ngẽma chixexü̃ ügüxü̃, rü ngẽma 
pecaduã̱xgüxü̃, rü ngẽma tama 
Tupanaga ĩnüẽxü̃, rü ngẽma nanatüxü̃ 
rü naẽxü̃ ima̱xgüxü̃, rü guxü̃ma i ngẽma 
máẽtagüxü̃, rü ngẽma naxü̃neãrü 
ngúchaü̃we rüxĩxü̃, rü ngẽma jatügü rü 
ngexü̃gü i naxrüü̃ jatüxü̃ rü ngexü̃maã 
ngẽãẽgüxü̃, rü ngẽma duü̃xẽgümaã 
taxegüxü̃, rü ngẽma idorata̱a̱xgüxü̃, rü 
ngẽma ãẽ̱xgacügümaã idoragüxü̃, rü 
guxü̃ma i ngẽma duü̃xü̃gü i naxügüxü̃ i 
ṯacü rü togü i chixexü̃gü i tama 
Tupanaãrü ngu̱xẽẽtaemaã wüxiguxü̃. 
11 Rü ngẽma Tupanaãrü ngu̱xẽẽtae, rü 
nüxü̃ itajangau nagu i norü ore i mexü̃ i 
tüxü̃ nüxü̃ cua̱xẽẽxü̃ i nhuxãcü tüxü̃́ na 
nangẽxmaxü̃ i maxü̃ i taguma gúxü̃. Rü 
ngẽmaxü̃ na chixuxü̃ca̱x nixĩ ga choxü̃ 
namuxü̃ ga nüma ja Tupana ja aixcuma 
mexẽchicü. 
 
Pauru rü Tupanana moxẽ naxã 
 
jerü nüxü̃́ nüxü̃ nangechaü̃ 
ga norü chixexü̃gü 
12 Rü moxẽ nüxna chaxã ja Ngechuchu 
ja Cristu ja tórü Cori erü nüma choxü̃ 
nangugü rü wüxi i mexü̃ i norü duü̃xü̃ 
chixĩ, rü ngẽmaca̱x choxü̃ naxuneta na 
norü puracü chaxüxü̃ca̱x. Rü nüma 
guxü̃guma choxü̃ narüngü̃xẽẽ na nüxü̃ 
chixuxü̃ca̱x i ngẽma norü ore. 13 Ü̃pa ga 
chama rü chixri nachiga chidexa ga 
Cristu, rü nachi chaxai ga jema duü̃xü̃gü 
ga nüxü̃́ jaxõgüxü̃, rü poraãcü chixexü̃ 
namaã chaxü. Notürü woo jemaãcü na 
chamaxü̃xü̃, rü Tupana choxü̃́ nüxü̃ 
nangechaü̃ ga jema chorü chixexü̃, jerü 
tama aixcuma nüxü̃ chacua̱x ga ṯacü na 
chaxüxü̃, jerü taũta nüxü̃́ chajaxõ ga 
Cristu ga jexguma. 14 Rü jemaãcü ga 
tórü Cori ja Ngechuchu rü 
poraãcüxü̃chima chamaã namecüma 
jerü choxü̃ narüngü̃xẽẽ na nüxü̃́ 
chajaxõxü̃ca̱x rü nagagu nüxü̃ 
changechaü̃xü̃ca̱x i guxü̃ma i duü̃xü̃gü. 
15 Rü pemaã nüxü̃ chixuxchaü̃ i wüxi i 
ore i aixcumaxü̃chi ixĩxü̃ i 
inaxwa̱xegüxü̃ na guxãma nüxü̃ cuáxü̃. 
Rü Ngechuchu ja Cristu rü nhama ga 
naãnewa nangu na namaxẽxẽẽãxü̃ca̱x i 
pecaduã̱xgüxü̃. Rü natanüwa rü chama 
nixĩ ga guxü̃ãrü jexera na chixexü̃ 
chaxüxü̃. 16 Notürü Tupana choxü̃́ nüxü̃ 
nangechaü̃ ga jema chorü chixexü̃ na 
chawa duü̃xü̃güxü̃ nüxü̃ nadauxẽẽxü̃ca̱x 
ga nhuxãcü nüma ga Ngechuchu ja 
Cristu jaxna chamaã na naxĩnüxü̃ ga 
woo guxü̃ ga pecaduã̱xgüxü̃ãrü jexera 
chixecü na chiĩxü̃. Rü ngẽmaãcü wüxi i 
cua̱xruü̃ chixĩ naxca̱x i guxü̃ma i 
duü̃xü̃gü na nümagü rü ta nüxü̃́ 
nangẽxmaxü̃ca̱x i maxü̃ i taguma gúxü̃. 
17 Rü nhu̱xma tanaxwa̱xe i guxü̃gutáma 
nüxü̃ ticua̱xüü̃gü rü tanataxẽẽgü ja jima 
nüxĩcatama Tupana ixĩcü. Rü woo tama 
nüxü̃ tadaugü i nhu̱xma notürü 
guxü̃guma tórü Ãẽ̱xgacü ja Rei nixĩ rü 
tagutáma naju. Rü ngẽmaãcü jiĩxü̃. 
18-19 Pa Chaune, Pa Timúteux, nhaã nixĩ 
i chorü ore i cumaã nüxü̃ chixuxü̃. Rü 
1 TIMÚTEU 1 
O Novo Testamento na língua ticuna do Brasil, 2da ed. ©2009, Liga Bíblica
528 
ü̃pa ga jexguma Tupana jadexaxẽẽgu ga 
nhuxre ga taeneẽgü, rü nüxü̃ nixugügü 
na cuma rü tá mexü̃ i Tupanaãrü orearü 
uruü̃ cuiĩxü̃. Rü nhu̱xma chanaxwa̱xe i 
jemagü nüxü̃ ixuxü̃rüü̃ meã cujanguxẽẽ 
i ngẽma puracü i mexü̃ i Tupana nawa 
cuxü̃ muxü̃. Rü chanaxwa̱xe na aixcuma 
cujaxõxü̃ rü cuãẽwa cumatama nüxü̃ 
cucuáxü̃ na aixcuma namexü̃ i ngẽma 
puracü i ícuxüxü̃. Nhuxre i duü̃xü̃gü rü 
nüxü̃ nacua̱xgüchire̱x i ṯacü nixĩ i mexü̃ 
na naxügüãxü̃, notürü chixexü̃ãma 
naxügü. Rü ngẽmaca̱x düxwa nüxü̃ 
narüxoe na Cristuaxü̃́ jaxõgüãxü̃. 20 Rü 
jemaãcü nüxü̃ naxüpetü ga Imenéũ rü 
Arejãdre. Rü düxwa chama Chatanána 
chanawogü ga jema taxre na Chataná 
ngúxü̃ nüxü̃ ingexẽẽgüxü̃ca̱x na 
ngẽmawa nüxü̃ nacua̱xgüxü̃ca̱x na tama 
namexü̃ na chixri Tupanachiga 
jadexagüxü̃. 
 
Name nixĩ i guxü̃ma i 
 
duü̃xü̃güca̱x tajumuxẽgü 
 
2
  
1 Rü nhu̱xma rü tá pemaã nüxü̃ 
chixu na nhuxãcü namexü̃ na 
pejumuxẽgüxü̃. Rü noxri chanaxwa̱xe i 
naxca̱x pejumuxẽgü i guxü̃ma i 
duü̃xü̃gü. ¡Rü Tupanana naxca̱x peca na 
nüxü̃ nangü̃xẽẽxü̃ca̱x rü nüxü̃́ nüxü̃ 
nangechaü̃xü̃ca̱x i norü pecadugü! ¡Rü 
moxẽ nüxna naxã ja Tupana naxca̱x i 
guxü̃ma i norü ngü̃xẽẽ i guxü̃ i 
duü̃xü̃güna naxãxü̃! 2 Rü ngẽxgumarüü̃ 
ta name nixĩ i naxca̱x pejumuxẽ i 
guxü̃ma i nachiü̃ãnegüarü ãẽ̱xgacügü i 
tacügü rü guxü̃ma i ngẽmatüü̃wa 
ngẽxmagüxü̃ i ãẽ̱xgacügü na ngẽmaãcü 
itaãẽgüxü̃ca̱x rü tüxü̃́ nangẽxmaxü̃ca̱x i 
wüxi i maxü̃ i mexü̃ i Tupanape̱xewa rü 
guxü̃ i duü̃xü̃güpe̱xewa. 3 Rü ngẽma nixĩ 
i mexü̃ rü ngẽmamaã nixĩ i nataãẽxü̃ ja 
jima tüxü̃ maxẽxẽẽcü ja Tupana. 4 Erü 
nüma nanaxwa̱xe i guxããxü̃́ma na 
nangẽxmaxü̃ i maxü̃ i taguma gúxü̃. Rü 
nanaxwa̱xe i guxãma na nüxü̃ cuáxü̃ i 
ngẽma ore i aixcuma ixĩxü̃. 5 Rü nüma ja 
Tupana rü wüxitama nixĩ. Rü 
ngẽxgumarüü̃ ta wüxitama nixĩ i 
taétüwa chogüxü̃ na Tupanaxü̃tawa 
tüxü̃ nangugüxẽẽxü̃ca̱x. Rü nüma nixĩ ja 
Ngechuchu ja Cristu ja Tupana Nane ga 
duü̃xü̃xü̃ ixĩcü. 6 Rü nüma ga Ngechuchu 
rü nügü inaxã rü naju na guxü̃ i 
duü̃xü̃güaxü̃́ naxütanüãxü̃ca̱x na 
Tupanaxü̃tawa nangugüxü̃ca̱x. Rü 
jexguma Ngechuchu ju̱xgu nixĩ ga 
Tupana janguxẽẽxü̃ ga jema ü̃paacü 
duü̃xü̃gümaã nüxü̃ jaxuxü̃ na nhuxãcü 
tá namaxẽxẽẽãxü̃. 7 Rü Tupana choxü̃ 
naxuneta na norü orearü ngeruü̃ 
chiĩxü̃ca̱x. Rü choxü̃ namu na 
chanangúexẽẽxü̃ca̱x i ngẽma duü̃xü̃gü i 
tama Judéugü ixĩgüxü̃ na nümagü rü ta 
jaxõgüãxü̃ca̱x rü nüxü̃ nacua̱xgüxü̃ca̱x i 
ngẽma ore i aixcuma ixĩxü̃. Rü ngẽma 
pemaã nüxü̃ chixuxü̃, rü aixcuma nixĩ, 
rü tama pexü̃ chawomüxẽẽ. 8 Rü 
nhu̱xma chanaxwa̱xe i guxü̃wama 
najumuxẽgü i jatügü. Rü chanaxwa̱xe i 
ngearü pecaduã̱xãcüma naxugüme̱xẽ rü 
ngẽmaãcü tama texémaã nanuẽãcüma 
rü tama ṯacüchiga nügü 
nachoxü̃gagüãcüma najumuxẽgü. 9 Rü 
chanaxwa̱xe i ngexü̃gü rü tauxchaãcü 
üxü̃ i naxchirugu nicu̱xgü, rü 
tauxchaãcü nügü namexẽẽjaegü, rü 
tama poraãcü nügü nanga̱xãẽgü 
uirumaã rü nuta i tatanüxü̃maã rü 
naxchiru i tatanüxü̃maã. 10 Notürü 
1 TIMÚTEU 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
529 
narümemaẽ nixĩ i meãmare Tupanaca̱x 
namaxẽ, rü mexü̃ i puracü naxügü, erü 
ngẽmaãcü nanaxwa̱xegü na namaxẽxü̃ i 
ngẽma ngexü̃gü i aixcuma Tupanana 
nügü ãgüxü̃. 11 Rü chanaxwa̱xe i 
ngexü̃gü rü meã inaxĩnüẽ i ucu̱xẽgü. Rü 
tama name na nachoxü̃gawa̱xegüxü̃. 
12 Erü ngexü̃güna rü chanachu̱xu na 
jatügüxü̃ nangúexẽẽxü̃, rü jatüarü 
ãẽ̱xgacü na jiĩxü̃. Rü name nixĩ i 
inarüxĩnüẽmare i perü ngutaque̱xegüwa. 
13 Jerü Tupana rü Adã́ũxü̃xĩra naxü rü 
jixcama ga Ewaxü̃. 14 Rü Chataná rü 
tama Adã́ũxü̃ nawomüxẽẽ, notürü jema 
ngecüxü̃ nixĩ ga nawomüxẽẽxü̃. Rü 
jemaãcü pecadugu ingu ga jema ngecü. 
15 Rü jemaca̱x Tupana nüxü̃ nixu rü tá 
poraãcü nüxü̃́ nangu̱x i ngẽma ngexü̃gü 
i ngẽxguma naxíraxacügügu. Notürü 
ngĩma i ngecü rü tá inajaxu i maxü̃ i 
taguma gúxü̃ ega meã ngĩxãcügümaã 
inacua̱xgu, rü mexü̃gu naxĩnüãcüma 
jaxõõgu, rü guxü̃guma duü̃xü̃güxü̃ 
nangechaü̃gu rü meã Tupanape̱xewa 
namaxẽgu. 
 
Jaxõgüxü̃ãrü ãẽ̱xgacügüchiga 
 
3
  
1 Rü pemaã nüxü̃ chixuxchaü̃ i wüxi 
i ore i aixcuma ixĩxü̃. Rü ngẽxguma 
chi texé naxwa̱xegu na jaxõgüxü̃ãrü 
ãẽ̱xgacü tiĩxü̃, rü mexü̃ i puracü nixĩ i 
naxca̱x tadauxü̃. 2 Rü jíxema 
jaxõgüxü̃ãrü ãẽ̱xgacü rü tanaxwa̱xe na 
aixcuma mecü tiĩxü̃ na taxúema 
tümachiga chixri idexaxü̃ca̱x. Rü 
tanaxwa̱xe i wüxixicatama tixĩ ja 
tümama̱x, rü aixcuma meã tamaxü̃ rü 
mexü̃guxicatama tarüxĩnü na guxü̃ i 
duü̃xü̃gü tüxü̃ ngechaü̃güxü̃ca̱x. Rü 
tanaxwa̱xe i guxü̃guma meã duü̃xü̃güxü̃ 
tajaxu i tümapatawa, rü mexü̃ i 
ngúexẽẽruü̃ tixĩ. 3 Rü tama name i wüxi 
i ngãxwa̱xexü̃ rü nuwa̱xexü̃ tiĩxü̃, rü 
tama name i tümaãrü dĩẽruguama 
rüxĩnüxẽ tiĩxü̃. Notürü name nixĩ i guxü̃ 
i duü̃xü̃gümaã jaxna taxĩnü rü namaã 
tamecüma. 4 Rü tanaxwa̱xe i meãma 
tümachiü̃maã itacua̱x, rü tümaxãcügü 
rü meã tümaga naxĩnüẽ, rü tüxü̃ 
nangechaü̃gü. 5 Erü ngẽxguma chi tama 
tümachiü̃maã meã itacua̱xgu rü 
¿nhuxãcü i guxü̃ma i Tupanaãxü̃́ 
jaxõgüxü̃maã meã itacuáxü̃? 6 Rü jíxema 
jaxõgüxü̃ãrü ãẽ̱xgacü ixĩxẽ rü tama 
tanaxwa̱xe na ngexwacax jaxṍxẽ na 
tiĩxü̃, erü nhuxguacü rü ngẽmaca̱x tügü 
ticua̱xüü̃. Rü ngẽmagagu düxwa nagu 
tangu i ngẽma pocu i Chatanáxü̃ namaã 
napocuxü̃ ja Tupana. 7 Rü tanaxwa̱xe i 
a̱i̱xrüxü̃ i ngẽma duü̃xü̃gü i tama 
jaxõgüxü̃ rü tüxü̃ nangechaü̃gü na 
taxúema chixri tümachiga idexagüxü̃ca̱x 
rü tama Chataná chixexü̃gu tüxü̃ na 
nguxẽẽxü̃ca̱x. 
 
Jatügü i diácunugü i tupaucawa 
ngü̃xẽẽtaegüxü̃chiga 
8 Rü ngẽxgumarüü̃ ta i ngẽma jatügü i 
tupaucawa ngü̃xẽẽtaegüxü̃ ixĩgüxü̃ rü 
nanaxwa̱xe i mexü̃guxicatama 
rüxĩnüẽxü̃ nixĩgü. Rü nanaxwa̱xe i 
aixcuma najanguxẽẽgü i ngẽma nüxü̃ 
jaxugüexü̃. Rü tama nanaxwa̱xe i 
ngãxẽẽchagüxü̃ nixĩgü rü e̱xna norü 
dĩẽruguama rüxĩnüẽxü̃ nixĩgü. 9 Rü 
name nixĩ i meãma nüxü̃ nacua̱xgü i 
guxü̃ma i Tupanaãrü ore, na nüxü̃ 
nacua̱xgüxü̃ca̱x na ṯacüca̱x na 
jaxõgüãxü̃. Rü nanaxwa̱xe i 
nügüãẽwatama nüxü̃ nacua̱xgü na norü 
1 TIMÚTEU 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
530 
maxü̃ rü aixcuma jamexü̃ i 
Tupanape̱xewa. 10 Rü tanaxwa̱xe i to i 
puracüwa nüxü̃ taxügüxira i noxrix. Rü 
ngẽxguma marü taguma chixexü̃ 
naxügügu, rü marü name i 
tupaucawaarü ngü̃xẽẽruü̃ tajaxĩgüxẽẽ. 
11 Rü ngẽma jatügü i tupaucawa 
ngü̃xẽẽtaegüxü̃ ixĩgüxü̃ rü nanaxwa̱xe i 
naxma̱xgü rü ta mexü̃guxicatama 
tarüxĩnüẽ. Rü tama name i 
oregüta̱a̱xgüxe tixĩgü, notürü tanaxwa̱xe 
i meã namaxẽ rü aixcuma najanguxẽẽgü 
i ngẽma nüxü̃ tixugüxü̃. 12 Rü ngẽma 
jatügü i tupaucawa ngü̃xẽẽtaegüxü̃ 
ixĩgüxü̃ rü nanaxwa̱xe i wüxixicatama 
tixĩ ja naxma̱x. Rü nanaxwa̱xe i meãma 
napatacü̱̃ã̱xgümaã inacua̱x, rü naxãcügü 
rü meã naga naxĩnüẽ. 13 Rü ngẽma 
jatügü i tupaucawa ngü̃xẽẽtaegüxü̃ 
ixĩgüxü̃, rü ngẽxguma meãma 
naxügüãgu i norü puracü i tupaucawa 
rü guxü̃ma i duü̃xü̃gü tá nüxü̃ 
nangechaü̃gü. Rü nhu̱xmachi i 
nümagütama i ngẽma jatügü rü tá 
jexeraãcü nüxü̃́ natauxcha na nüxü̃ 
jaxugüexü̃ i nhuxãcü Tupana 
nanaxwa̱xexü̃ i Ngechuchu ja Cristuaxü̃́ 
na jaxõgüãxü̃ i duü̃xü̃gü. 
 
Aixcuma nixĩ i ngẽma ore i Tupana 
tüxü̃ nüxü̃ cua̱xẽẽxü̃ i Cristuchiga 
14-15 Rü chama chanaxwa̱xe i paxa 
ngẽ́ma chaxũ na cuxü̃ íchajadauxü̃ca̱x. 
Notürü ngürüãchi tama paxa ngẽ́ma 
chaxũ, rü ngẽmaca̱x cuxca̱x 
chanaxümatü i nhaã popera na nüxü̃ 
cucuáxü̃ca̱x i nhuxãcü tanaxwa̱xe na 
namaxẽxü̃ i ngẽma duü̃xü̃gü i jaxõgüxü̃. 
Erü nümagü nixĩ i Tupana ja maxü̃cüarü 
duü̃xü̃gü jixĩgüxü̃ rü nüxü̃ jaxugügüxü̃ 
rü ínapoxü̃güaxü̃ i Tupanaãrü ore i 
aixcuma ixĩxü̃. 16 Rü jixema nüxü̃ tacua̱x 
rü aixcuma namexẽchi i ngẽma ore ga 
noxri ẽxü̃guxü̃ i nhu̱xma Tupana tüxü̃ 
nüxü̃ cua̱xẽẽxü̃ i Cristuchiga. Rü nüma 
ga Cristu rü duü̃xü̃güxü̃ nügü nawe̱x ga 
jexguma nhama ga naãnewa najexmagu. 
Rü Naãẽ i Üünexü̃ nüxü̃ nixu na mecü 
jiĩxü̃. Rü Tupanaãrü orearü ngeruü̃gü i 
dauxü̃cü̱̃ã̱x nüxü̃ nadaugü. Rü guxü̃ i 
nachiü̃ãnegüwa rü duü̃xü̃gü nüxü̃ 
nixugüe i nachiga, rü guxü̃wama 
duü̃xü̃gü nüxü̃́ najaxõgü. Rü Nanatü rü 
wenaxãrü dauxü̃guxü̃ i naãnewa nanaga 
i ngextá ínamexẽchixü̃wa. 
 
Duü̃xü̃gü i nüxü̃ rüxoexü̃ 
na jaxõgüãxü̃chiga 
 
4
  
1 Tupanaãẽ i Üünexü̃ rü nüxü̃ nixu 
rü ngẽxguma jangaicagu na 
nagúxchaü̃xü̃ i naãne rü nümaxü̃ i 
duü̃xü̃gü rü tá nüxü̃ narüxoe na 
jaxõgüãxü̃ i Tupanaãrü ore i mexü̃. Rü 
tá nawe narüxĩ i duü̃xü̃gü i doramare i 
orexü̃ ixugüxü̃ i Chatanáãrü ngu̱xẽẽtae 
nangúexẽẽxü̃. 2 Rü ngẽma jaxõgüxü̃ rü 
tá nüxü̃́ inarüxĩnüẽ i ngẽma duü̃xü̃gü i 
meã maxẽnetaxü̃ rü idorata̱a̱xgüxü̃. Rü 
ngẽma duü̃xü̃gü rü jeü̃cürü nanaxügü i 
ngẽma chixexü̃ rü düxwa namaã nixü 
na chixexü̃guxicatama naxĩnüẽxü̃. 3 Rü 
ngẽma duü̃xü̃gü rü nanachu̱xu na 
ijangĩgüxü̃ i duü̃xü̃gü. Rü nanachu̱xu na 
duü̃xü̃gü nangõ̱xgüxü̃ i nhuxre i õnagü 
rü woochire̱x Tupana nanaxü i guxü̃ma 
i õnagü na moxẽ naxca̱x inaxãgüãcüma 
nangõ̱xgüãxü̃ca̱x i norü duü̃xü̃gü i 
jaxõgüxü̃ rü nüxü̃ cua̱xgüxü̃ i norü ore i 
aixcuma ixĩxü̃. 4-5 Notürü guxü̃ma i 
Tupana üxü̃ rü name. Rü taxuacüma 
1 TIMÚTEU 3 
,  
4 
O Novo Testamento na língua ticuna do Brasil, 2da ed. ©2009, Liga Bíblica
531 
nüxü̃ taxo ega Tupanana moxẽ naxca̱x 
ixãxiraãcüma najau̱xgu. Erü Tupanaãrü 
ore rü ngẽma jumuxẽ rü nanaxüünexẽẽ i 
ngẽma õna i Tupanape̱xewa, rü 
ngẽmaca̱x name nixĩ na nangṍxü̃. 
 
Wüxi i mexü̃ i Ngechuchu 
ja Cristuarü ngü̃xẽẽruü̃ rü 
mexü̃maã nangu̱xẽẽtae 
6 Rü ngẽxguma ngẽma cumaã nüxü̃ 
chixuxü̃ i oremaã cunangúexẽẽgu i taeneẽ i 
jaxõgüxü̃, rü ngẽxguma nawa 
cungúechagu i ngẽma ore i marü cuixõxü̃, 
rü ngẽxguma nagu cuixũẽchagu i ngẽma 
mexü̃ i ngu̱xẽẽtae i marü nagu cuixũxü̃, rü 
ngẽxguma tá nixĩ i wüxi i mexü̃ i 
Ngechuchu ja Cristuarü ngü̃xẽẽruü̃ cuiĩxü̃. 
7 Rü tama name na naga cuxĩnüxü̃ i nhama 
i naãnecü̱̃ã̱xãrü dexagümare i tama 
aixcuma ixĩxü̃. Notürü name nixĩ i 
guxü̃guma cugü cuporaxẽẽ na jexeraãcü 
Tupanaxü̃ cungechaü̃xü̃ca̱x rü nawe 
curüxũxü̃ca̱x rü naxca̱x cumaxü̃xü̃ca̱x. 8 Rü 
wüxi i mexü̃ nixĩ na naporaxẽẽxü̃ rü 
jaxĩã̱xcüxẽẽxü̃ i taxüne na aixcuma 
naporaxü̃ca̱x. Notürü ngẽmaãrü jexera 
narümemaẽ nixĩ na jigü iporaxẽẽxü̃ na 
Tupanaxü̃ ingechaü̃xü̃ca̱x erü ngẽma rü 
guxü̃wama tüxü̃́ name i nhama i naãnewa 
rü dauxü̃guxü̃ i naãnewa rü ta. 9 Rü 
aixcuma nixĩ i ngẽma ore i cumaã nüxü̃ 
chixuxü̃, rü name nixĩ i guxãma tajaxõgü. 
10 Rü ngẽmaca̱x nixĩ i ipuracüexü̃ rü jigü 
iporaexẽẽxü̃ na nüxü̃ ixuxü̃ca̱x i ngẽma ore 
i mexü̃, erü nüxü̃́ tajaxõgü ja tórü Tupana 
ja maxü̃cü ja guxããrü maxẽxẽẽruü̃ ixĩcü. 
Erü nüma nixĩ i namaxẽxẽẽãxü̃ i ngẽma 
duü̃xü̃gü i nüxü̃́ jaxõgüxü̃. 11 Rü 
chanaxwa̱xe i cunangúexẽẽ i ngẽma ore rü 
duü̃xü̃güxü̃ cumu na naxauregüãxü̃ca̱x. 
12 ¡Meã cugüna nadau na taxúema cuxü̃ 
naxoxü̃ca̱x naxca̱x i ngẽma na 
cungextü̱xüxü̃! Rü name nixĩ i wüxi i mexü̃ 
i cua̱xruü̃ cuixĩ naxca̱x i guxü̃ma i ngẽma 
jaxõgüxü̃. Rü ngẽmaca̱x cunaxwa̱xe i mexü̃ 
i oremaã cuidexa, rü meã duü̃xü̃güpe̱xewa 
cumaxü̃, rü aixcuma nüxü̃ cungechaü̃ i 
guxü̃ma i duü̃xü̃gü, rü meã Tupanaãxü̃́ 
cujaxõ, rü nape̱xewa meã cumaxü̃. 13 Rü 
chanaxwa̱xe i ngutaque̱xewa rü guxü̃ i 
duü̃xü̃güpe̱xewa nüxü̃ cudaumatü i 
Tupanaãrü ore, rü duü̃xü̃gümaã nüxü̃ 
cuixu na nhuxũ nhaxü̃chiga jiĩxü̃. Rü 
chanaxwa̱xe i ngẽmaãcü cunangúexẽẽ rü 
nüxü̃́ cunangúchaü̃xẽẽ i ngẽma taeneẽgü 
nhu̱xmatáta ngẽ́ma changu i chamax. 14 Rü 
ngẽmaca̱x name nixĩ i aixcuma namaã 
cupuracü i ngẽma cua̱x ga Tupana cuxna 
ãxü̃ ga jexguma norü puracüca̱x cuxü̃ 
naxunetagu rü jema jaxõgüxü̃ãrü 
ãẽ̱xgacügü cuxü̃ jangõgüãcüma cumaã 
nüxü̃ jaxuxgu na cuxna naxããxü̃ ga jema 
cua̱x. 15 ¡Meã naxü i guxü̃ma i ngẽma 
cumaã nüxü̃ chixuxü̃, na ngẽmaãcü guxü̃ i 
duü̃xü̃gü nüxü̃ daugüxü̃ca̱x na nhuxãcü 
guxü̃ i ngunexü̃gu jexeraãcü meã 
Tupanaca̱x na cumaxü̃xü̃! 16 ¡Inaxuãẽ na 
nhuxãcü meã cugüna cudauxü̃ rü nhuxãcü 
meã cunangúexẽẽxü̃ i ngẽma togü! Erü 
ngẽxguma meã cunaxü̱xgu i guxü̃ma, rü tá 
cunajaxu i maxü̃ i taguma gúxü̃ rü ngẽma 
togü i cuxü̃́ irüxĩnüẽxü̃ rü tá ta nüxü̃ 
curüngü̃xẽẽ na nümagü rü ta 
najauxgüãxü̃ca̱x i ngẽma maxü̃. 
 
Nhuxãcü nixĩ i namexü̃ na nüxü̃ 
ingechaü̃xü̃ i ngẽma jaxõgüxü̃ 
 
5
  
1 Taguma name i cunanga i wüxi i 
jatü i cuxü̃ rüjamaẽxü̃. Rü 
narümemaẽ nixĩ i meãma cunaxucu̱xẽ 
1 TIMÚTEU 4 
,  
5 
O Novo Testamento na língua ticuna do Brasil, 2da ed. ©2009, Liga Bíblica
532 
nhama cunatürüü̃. Rü ngẽma 
ngextü̱xücügü rü name nixĩ i meãma 
namaã cuidexa nhama 
cueneẽgüxü̃chirüü̃. 2 Rü jíxema jaguã̱xgü 
ja ngexegü rü name nixĩ i meãma 
tümamaã cuidexa cuexü̃chirüü̃. Rü 
ngẽxgumarüü̃ ta i paxü̃gü rü name nixĩ i 
meãma namaã cuidexamare wüxi i 
cueja̱xü̃chirüü̃, rü tama name i 
chixexü̃gu namaã curüxĩnü. 3 ¡Tüxü̃ 
rüngü̃xẽẽ ja jíxema jutegüxe ega 
aixcuma ṯacü tüxü̃́ tau̱xgu! 4 Notürü 
ngẽxguma chi wüxi i jutecü ngĩxü̃́ 
nangẽxmagu i ngĩxãcügü rü e̱xna 
ngĩtaagü, rü name nixĩ i nümagü ngĩxü̃ 
narüngü̃xẽẽgü rü ngĩxna nanaxã i ṯacü i 
ngĩxü̃́ taxuxü̃. Erü Tupana nanaxwa̱xe 
na ngĩtanüxü̃ĩra ngĩxna daugüxü̃ na 
ngẽmaãcü jangutanüxẽẽgüãxü̃ca̱x ga 
jema naẽ na najaexẽẽxü̃. 5 Notürü 
jíxema jutexe ja tüxica irüxã́ũxẽ rü tüxü̃́ 
nataxúxe i tümatanüxü̃, rü 
Tupanaxü̃tawaxicatama ítanaṉg̱uxẽẽ i 
tümaãrü ngü̃xẽẽ rü guxü̃guma woo 
chütacü rü ngunecü rü tajumuxẽ na 
tüxü̃ nangü̃xẽẽxü̃ca̱x. 6 Notürü jíxema 
jutexe ja tümaãrü ngúchaü̃guxicatama 
rüxĩnüxẽ, rü Tupanape̱xewa rü nhama 
tajuxü̃rüü̃ tixĩ. 7 Rü ngẽma nixĩ i ore i tá 
cunangúexẽẽxü̃ i ngẽma jaxõgüxü̃ na 
nügüna nadaugüxü̃ca̱x na taxuü̃ma i 
chixexü̃ naxügüxü̃ca̱x rü taxúema 
nachiga chixri idexagüxü̃ca̱x. 8 Erü 
ngẽxguma chi wüxie rü tama meã 
nüxna tada̱xgu i tümapatacü̱̃ã̱xgü rü 
tümaẽ rü tümanatü, rü maneca tama 
aixcuma meã Tupanaãxü̃́ tajaxõ. Rü 
wüxi i tama jaxõxü̃ãrü jexera chixecü 
tixĩ. 9 Rü ngẽxguma chi wüxi i ngexü̃ i 
jutexü̃ naxca̱x íc̱axgu na ngẽma 
jaxõgüxü̃ ngĩxü̃ rüngü̃xẽẽgüxü̃ca̱x rü 
tanaxwa̱xe i 60 ja taunecüarü jexera 
ngĩxü̃́ nangẽxma rü wüxitama nixĩ ga 
ngĩte ga ngĩxü̃́ jexmacü ga noxrix. 10 Rü 
tanaxwa̱xe i guxü̃ma i duü̃xü̃gü ngĩxü̃ 
nacua̱xgü na wüxi i mexü̃ ü̱xcü na jiĩxü̃. 
Rü tanaxwa̱xe i meã ngĩxãcüxü̃ jaexẽẽcü 
ijixĩ, rü meã ngĩpatawa duü̃xü̃güxü̃ 
jaxucü ijixĩ, rü jaxõgüxü̃ãrü ngü̃xẽẽruü̃ 
ijixĩ, rü ḏaaweexü̃ãrü ngü̃xẽẽruü̃ ijixĩ. 
Rü ngẽmaãcü tanaxwa̱xe i guxü̃raü̃xü̃ i 
mexü̃ na naxüxü̃. 11 Notürü tama 
tanaxwa̱xe i jaxõgüxü̃ãrü puracü nixĩ i 
ngĩxna na nadaugüxü̃ i wüxi i jutecü 
ega tama 60 wa nanguxgu ja ngĩrü 
taunecü. Erü wüxi i jutecü i pacü, rü 
ngẽxguma ngĩrü ngúchaü̃ Cristuna 
ngĩxü̃ ixũgachixẽẽgu, rü tá inaxwa̱xe na 
wena naxãtexü̃. 12 Rü duü̃xü̃gü tá chixri 
ngĩchiga nidexagü, erü tama aixcuma 
ijanguxẽẽ ga jema Cristumaã 
inaxunetaxü̃ ga noxrix. 13 Rü ngĩma rü 
düxwa ngextá ijaxáuchigümare, rü náĩ 
ja ĩ rü nagu ijarüxã̱ũ̱x, rü düxwa tama 
ipuracüchaü̃. Rü tama ngẽmaxĩcatama, 
notürü düxwa ixoregüta̱a̱x, rü 
ijangẽxmachigü nawa i ngẽma dexa i 
tama mexü̃ i togüchiga, rü guxü̃wama 
nüxü̃ ijaxu i ngẽma ore i tama mexü̃. 
14 Rü ngẽmaca̱x chanaxwa̱xe i ngẽma 
jutegüxü̃ i paxü̃gü na wenaxãrü 
naxãtegüxü̃, rü naxãxãcügüxü̃, rü mexü̃ 
i napataarü daruü̃gü na jixĩgüxü̃.Rü 
ngẽmaãcü i ngẽma duü̃xü̃gü i ngĩchi 
aiexü̃, rü taxucürüwa chixri ngĩchiga 
nidexagü. 15 Cumaã nüxü̃ chixu i nhaã 
ore, erü nhuxre i jutecü rü marü nüxü̃ 
irüxoe i ore i mexü̃ rü Chatanáwe irüxĩ. 
16 Rü ngẽxguma chi wüxi i ngecü i 
jaxõ̱xcü rü ngĩxü̃́ nangẽxmagu i 
1 TIMÚTEU 5 
O Novo Testamento na língua ticuna do Brasil, 2da ed. ©2009, Liga Bíblica
533 
ngĩtanüxü̃ i jutexü̃, rü name nixĩ i ngĩxü̃ 
irüngü̃xẽẽ. Rü ngẽmaãcü tãũxü̃táma 
togü i jaxõgüxü̃ãrü puracü tá nixĩ na 
ngĩxna na nadaugüxü̃. Rü ngẽxguma tá 
nüxü̃́ natauxcha i ngẽma togü i 
jaxõgüxü̃ na ngĩxü̃ nangü̃xẽẽgüxü̃ i 
ngẽma jutecü i aixcuma ngĩxü̃́ 
natau̱xcüma i ngĩtanüxü̃gü i ngĩxü̃ 
rüngü̃xẽẽgüxü̃. 17 Rü ngẽma jaxõgüxü̃ãrü 
ãẽ̱xgacügü i meãma naxügüxü̃ i 
Tupanaãrü puracü, rü name nixĩ i 
ngẽma jaxõgüxü̃ aixcuma meã nüxü̃ 
nangechaü̃gü rü meã nüxü̃́ 
nanaxütanügü. Rü guxü̃ãrü jexera 
tanaxwa̱xe i nüxü̃ nangechaü̃gü rü meã 
nüxü̃́ nanaxütanügü i ngẽma 
jaxõgüxü̃ãrü ãẽ̱xgacügü i meãma nüxü̃ 
ixuxü̃ rü nangúexẽẽxü̃ i Tupanaãrü ore i 
mexü̃. 18 Erü Tupanaãrü orewa rü 
nhanagürü: 
“Tama name i nüxna taxaü i ngẽma 
taxü̃na i puracüxü̃”, 
nhanagürü. Rü nhanagürü ta: 
“Wüxi i puracütanüxü̃ rü tanaxwa̱xe 
i nüxü̃́ na naxütanüxü̃ i norü 
puracü”, 
nhanagürü i ngẽma Tupanaãrü orewa. 
19 Rü ngẽxguma chi texé nüxü̃ ixuxgu na 
chixexü̃ naxüxü̃ i wüxi i jaxõgüxü̃ãrü 
ãẽ̱xgacü, rü tãũxü̃táma tüxü̃́ icuxĩnü ega 
natau̱xguma i taxre rü e̱xna tamaẽ̱xpü̱x i 
togü i duü̃xü̃gü i nüxü̃ daugüxü̃ na 
aixcuma chixexü̃ naxüxü̃. 20 Notürü 
ngẽma jaxõgüxü̃ãrü ãẽ̱xgacügü i 
aixcuma pecadugu maxẽxü̃, rü name 
nixĩ i guxü̃ i jaxõgüxü̃pe̱xewa 
cunaxucu̱xẽ, na guxü̃ma i ngẽma togü i 
jaxõgüxü̃ãrü ãẽ̱xgacügü rü ta 
namuü̃ẽxü̃ca̱x na naxügüãxü̃ i ṯacü rü 
chixexü̃. 21 Rü nhu̱xma Tupanape̱xewa 
rü tórü Cori ja Ngechuchu ja 
Cristupe̱xewa rü ngẽma dauxü̃cü̱̃ã̱x i 
orearü ngeruü̃gü i Tupana nüxü̃ 
ngechaü̃güxü̃pe̱xewa, rü cuxü̃ chamu na 
naga cuxĩnüxü̃ i nhaã ore i cumaã nüxü̃ 
chixuxü̃. Rü chanaxwa̱xe i ngẽma 
cumaã nüxü̃ chixuxü̃rüü̃ meã 
cunaxucu̱xẽ i guxü̃ma i ngẽma jaxõgüxü̃ 
rü nüẽ́tama ega woo texé tixĩgu. 
22 ¡Tama cunhuxãẽ i jaxõgüxü̃ãrü 
ãẽ̱xgacüxü̃ na cujangucuchixẽẽxü̃ i wüxi 
i duü̃xü̃! Notürü name nixĩ i noxri rü 
meã nagu curüxĩnü i ngẽma erü 
ngürüãchi tá wüxi i duü̃xü̃ i pecadu 
üechaxü̃ cuingucuchixẽẽ, rü cugagu tá 
nixĩ erü tama icuxuãẽ. ¡Rü meã cugüna 
nadau na tama pecadugu cunguxü̃ca̱x! 
23 Rü ngẽma na cungu̱xnecaü̃xü̃ i 
nhuxguacü, rü name nixĩ i íraruwa 
wĩũne cujaxaxü, rü tama i 
dexáxicatama. 24 Rü nangẽxma i 
duü̃xü̃güarü pecadugü i noxtacüma 
ngóxü̃ naxü̃pa na Tupana nüxna c̱axü̃. 
Notürü nangẽxma i to i pecadugü i 
duü̃xü̃güarü rü tãũxü̃táma nango̱x 
nhu̱xmatáta naãneãrü gu̱xwa nanguxgu 
rü Tupana tüxna icagügu. 25 Rü 
ngẽxgumarüü̃ ta nangẽxma i 
duü̃xü̃güarü puracügü i mexü̃ i 
Tupanaca̱x naxügüxü̃ i nhu̱xma marü 
nüxü̃ idauxü̃. Rü nangẽxma ta i 
puracügü i mexü̃ i nhu̱xma tama nüxü̃ 
idauxü̃ notürü jixcüra tá nüxü̃ 
idaugüamaxü̃. 
 
6
  
1 Guxãma ja jíxema jaxõgüxe rü 
ixããrü coriã́xẽ, rü tanaxwa̱xe i 
tümaãrü corixü̃ tangechaü̃ na ngẽmaãcü 
taxucürüwa texé Tupanachiga rü tórü 
ngu̱xẽẽtaechiga chixri idexaxü̃ca̱x. 2 Rü 
ngẽxguma chi wüxi ja duü̃xẽ ja 
1 TIMÚTEU 5 
,  
6 
O Novo Testamento na língua ticuna do Brasil, 2da ed. ©2009, Liga Bíblica
534 
Tupanaãxü̃́ jaxṍxẽ rü wüxi i cori i 
tümarüü̃ jaxõxü̃maã tacoriã̱xgu, rü tama 
tanaxwa̱xe i ngẽma na tümaẽneẽ 
jiĩxü̃ca̱x nüxü̃ tarüxo na nüxü̃ 
tangechaü̃xü̃ i tümaãrü cori. Notürü 
tanaxwa̱xe i jexeraãcü meã nüxü̃́ 
tapuracü erü tümaãrü cori i nüxü̃ 
tarüngü̃xẽẽxü̃ i tümarüü̃ jaxõxü̃ nixĩ rü 
tümaẽneẽ i Tupana nüxü̃ ngechaü̃xü̃ 
nixĩ. Pa Timúteux, chanaxwa̱xe i meãma 
cunangúexẽẽ i ngẽma ore i cumaã nüxü̃ 
chixuxü̃, rü guxü̃ma i jaxõgüxü̃pe̱xewa 
nüxü̃ cuixu. 
 
Tupanaãrü ore rü aixcuma 
 
tüxü̃́ name 
3 Rü cumaã nüxü̃ chixu rü nangẽxma i 
duü̃xü̃gü i namaã ngu̱xẽẽtaegüxü̃ i 
ngẽma ngu̱xẽẽtae i tama namaã 
wüxiguxü̃ i tórü ngu̱xẽẽtae, rü tama 
namaã wüxiguxü̃ i tórü Cori ja 
Ngechuchu ja Cristuarü ngu̱xẽẽtae i 
mexü̃, rü tama namaã wüxiguxü̃ i 
ngẽma ngu̱xẽẽtae i Tupanaãrü orewa 
ngóxü̃. 4 Rü cumaã nüxü̃ chixu rü jíxema 
ngẽmaãcü ngu̱xẽẽtaexe rü tügü ticua̱xüü̃ 
rü taxuü̃ma tacua̱x. Rü ngẽmaca̱x 
ngẽxü̃rüüxü̃mare i dexa rü naxca̱x 
tachoxü̃gawa̱xe, rü tama texéga 
taxĩnüchaü̃, rü düxwa nhama 
tiḏaawexü̃rüü̃ tixĩ namaã i ngẽma 
tümacüma. Rü ngẽmagagu rü 
taxauxãchiwa̱xe, rü tanuxwa̱xe, rü 
togümaã taguxchiga, rü taxúxeaxü̃́ma 
tajaxõ. 5 Rü ngẽmaãcü i ngẽma duü̃xü̃gü 
i chixeãẽgüxü̃, rü nügümaã nanuẽẽcha, 
rü tama nüxü̃ nacua̱xgü i ngẽma ore i 
aixcuma ixĩxü̃, rü nagu narüxĩnüẽ rü 
Tupanaãrü orewa nixĩ i dĩẽru ngĩxü̃ 
najauxgüxü̃. 6 Rü aixcuma nixĩ i 
Tupanaãrü orewa nüxü̃ ijarüṉg̱auxü̃ i 
taxü̃ma i mexü̃, notürü ngẽma mexü̃ rü 
tümaca̱xicatama nixĩ ja jíxema namaã 
taãẽgüxe i ngẽma marü tüxü̃́ ngẽxmaxü̃. 
7 Rü jixema rü jexguma noxri ixíraegu, 
rü ngearü jemaxü̃ã́xẽmaã tabue i nhama 
i naãnewa. Rü ngẽxguma iju̱xgu rü 
taxucürüwa tajange i tórü ngẽmaxü̃gü. 
8 Notürü ngẽxguma tüxü̃́ nangẽxmagu i 
taxchiru rü tórü õna rü name nixĩ i 
ngẽmamaãtama tataãẽgü. 9 Notürü 
ngẽma duü̃xü̃gü i dĩẽruã̱xgüchaü̃xü̃, rü 
tama jaxna namaã naxĩnüẽ i ngẽxguma 
ngẽma dĩẽruarü ngúchaü̃ nüxü̃ poragu. 
Rü ngẽmaca̱x nagu naji i muxü̃ma i 
ngúchaü̃gü i taxuwama mexü̃ i 
chixexü̃wa nagagüxü̃, rü ngẽmaca̱x 
düxwa i ngẽma duü̃xü̃gü rü poraãcü 
nachixe rü norü guxü̃maãma 
inajarütauxe. 10 Erü ngẽma na 
dĩẽruguama na rüxĩnüxü̃ rü ngẽma nixĩ i 
guxü̃ma i chixexü̃güarü ügü. Rü 
nangẽxma i nhuxre i duü̃xü̃gü i 
Tupanaãrü orexü̃ ítáxü̃ erü dĩẽruguama 
narüxĩnüẽ. Rü ngẽmaca̱x poraãcü nügü 
nangechaü̃güxẽẽ rü nügüxü̃́ 
nanangu̱xẽẽgü. 
 
Tupanaãxü̃́ jaxõgüamaxü̃chiga 
11 Notürü cumax, Pa Timúteux, rü 
wüxi ja jatü ja Tupanaãrüxü̃chi cuixĩ. 
¡Rü ngẽmaca̱x nüxna ixũgachi i guxü̃ma 
i ngẽma chixexü̃! ¡Rü meã 
Tupanape̱xewa namaxü̃, rü norü 
ngúchaü̃ naxü, rü meã nüxü̃́ jaxõ, rü 
nüxü̃ nangechaü̃ i guxü̃ma i duü̃xü̃gü, 
rü jaxna namaã naxĩnü, rü tama cugü 
icua̱xüü̃cüraxü̃ i cuãẽwa! 12 ¡Cugü 
naporaxẽẽ na meã cujaxõõmaxü̃ca̱x rü 
cunaxüamaxü̃ca̱x i Tupanaãrü puracü 
1 TIMÚTEU 6 
O Novo Testamento na língua ticuna do Brasil, 2da ed. ©2009, Liga Bíblica
535 
ega woo ṯacü rü guxchaxü̃ cuxü̃ 
üpetügux! ¡Rü cugüna nadau na taguma 
cuxna na ijanataxuxü̃ca̱x i maxü̃ i 
taguma gúxü̃! Jerü jema maxü̃ca̱x nixĩ 
ga noxri Tupana cuxü̃ jaxuxü̃ ga 
jexguma muxü̃ma ga duü̃xü̃güpe̱xewa 
nüxü̃ cuixuxgu na nhuxãcü Ngechuchu 
ja Cristuaxü̃́ na cujaxõxü̃. 13-14 Rü 
nhu̱xma Pa Timúteux, rü nape̱xewa ja 
Tupana ja guxãxü̃ma maxẽxẽẽcü, rü 
nape̱xewa ja Ngechuchu ja Cristu ga 
ãẽ̱xgacü ga Piratumaã nüxü̃ ixucü ga 
nhuxãcü Nanatü ja Tupanaãxü̃́ na 
jaxõõxü̃, rü cuxü̃ chamu na naga 
cuxĩnüxü̃ i ngẽma ore i cumaã nüxü̃ 
chixuxü̃. Rü tama chanaxwa̱xe i 
cunaxüchicüü i ngẽma ore, na taxúema 
texé ṯacüca̱x cuxü̃ oregüxü̃ca̱x rü chixri 
cuchiga idexaxü̃ca̱x. Rü chanaxwa̱xe i 
ngẽmaãcü meã cunaxü nhu̱xmatáta 
ínangu ja tórü Cori ja Ngechuchu ja 
Cristu. 15 Erü ngẽma ngunexü̃ i Tupana 
nagu naxwa̱xexü̃gu rü tá Cristuxü̃ 
nango̱xẽẽ. Erü nüxĩcatama Tupana nixĩ, 
rü nüma nixĩ i aixcuma mecü jiĩxü̃ rü 
guxü̃ẽ́tüwama nangẽxmaxü̃. Rü guxü̃ i 
ãẽ̱xgacügüarü Ãẽ̱xgacü jiĩxü̃, rü guxü̃ i 
corigüarü Cori jiĩxü̃. 16 Rü nüxĩcatama 
nixĩ na taguma najuxü̃. Rü nüma rü 
poraãcü ínangóonexü̃wa namaxü̃, rü 
taxucürüwa texé ngẽma ngóonexü̃na 
tangaicama. Taguma wüxi i duü̃xü̃ nüxü̃ 
nadau, rü taxuacüma texé nüxü̃ tadau. 
Nüma rü guxü̃guma naporaxü̃chi rü 
taguma inajarüxo na Ãẽ̱xgacü jiĩxü̃. Rü 
ngẽmaca̱x tanaxwa̱xe i guxãma nüxü̃ 
ticua̱xüü̃güecha. Rü ngẽmaãcü jiĩxü̃. 
17 Rü jíxema tüxü̃́ nangẽxmagüxe i 
muxü̃ma i tümaãrü dĩẽru i nhama i 
naãnewa, rü tümamaã nüxü̃ ixu na tama 
ngẽmamaã tügü ticua̱xüü̃güxü̃ca̱x rü 
tama nagu tarüxĩnüẽxü̃ca̱x na ngẽma 
tümaãrü dĩẽruwa nüxü̃ itajangaugüxü̃ i 
tümaãrü maxü̃. Erü ngẽma dĩẽru rü 
paxa tá nagu̱x. Notürü narümemaẽ nixĩ i 
Tupanagu tarüxĩnüẽ, erü jimawa nixĩ i 
nüxü̃ itajangaugüxü̃ i tümaãrü maxü̃. Rü 
nüma nixĩ i poraãcü tüxna naxããxü̃ i 
guxü̃ma i ṯacü i inaxwa̱xexü̃ na 
itaãẽgüxü̃ca̱x. 18 ¡Rü namaã nüxü̃ ixu i 
ngẽma muãrü dĩẽruã̱xgüxü̃, rü name na 
ngẽmamaã mexü̃ naxügüxü̃ca̱x rü togü i 
duü̃xü̃güxü̃ nangü̃xẽẽgüxü̃ca̱x! Rü 
ngẽmaãcü tá namu i norü ü i mexü̃ i 
Tupanape̱xewa. Rü tanaxwa̱xe i nümagü 
i muãrü dĩẽruã̱xgüxü̃ rü na 
ínamemaregüxü̃ na togüna naxããxü̃ rü 
namaã naṉg̱auxü̃ i ngẽma norü 
ngẽmaxü̃gü. 19 Rü ngẽmaãcü tá nüxü̃́ 
nangẽxma i norü mexü̃gü i dauxü̃guxü̃ i 
naãnewa, rü tá nanajauxgü i ngẽma 
maxü̃ i aixcuma ixĩxü̃. 
 
Pauru rü Timúteuxü̃ namu, 
rü jemaãcü inajacua̱xẽẽ 
 
ga norü popera 
20 Pa Timúteux, ¡meã namaã 
nangúexẽẽtae i guxü̃ma i ngẽma ore i 
cuxü̃ chamuxü̃! Rü tama name na 
icurüxĩnüxü̃ i nhama i naãnecü̱̃ã̱xãrü 
dexagümare i taxuwama mexü̃ rü 
ngẽma ore i doramare ixĩxü̃ i duü̃xü̃gü 
nüxü̃ ixugügünetaxü̃ na ore i nawa nüxü̃ 
icuáxü̃ jiĩxü̃. 21 Erü nhuxre i nümagü i 
ngẽma noxrütama cua̱xgu ĩxü̃, rü düxwa 
ngẽmagagu Tupanana nixĩgachi. Rü 
chanaxwa̱xe i Tupana meã pexü̃ 
narüngü̃xẽẽ. 
Rü nuãma pexna, 
Pauru  
1 TIMÚTEU 6 
O Novo Testamento na língua ticuna do Brasil, 2da ed. ©2009, Liga Bíblica
536 
 
Timúteuxü̃ narümoxẽ ga Pauru 
 
1
  
1 Pa Timúteux, chama i Pauru nixĩ i 
cuxca̱x chanaxümatüxü̃ i nhaã 
popera. Rü choxü̃ nixĩ ga namuxü̃ ga 
Ngechuchu ja Cristu, jerü jemaãcü 
nanaxwa̱xe ga Tupana. Rü nüma choxü̃ 
namu na nüxü̃ chixuxü̃ca̱x na nhuxãcü 
tüxü̃́ nangẽxmaxü̃ i maxü̃ i taguma 
gúxü̃, ega aixcuma Ngechuchu ja 
Cristuaxü̃́ jaxõgügu. 2 Cuxü̃ changechaü̃, 
Pa Chaune, Pa Timúteux. Rü 
chanaxwa̱xe ja Tanatü ja Tupana rü 
Ngechuchu ja Cristu ja tórü Cori na 
cuxü̃ nangü̃xẽẽgüxü̃ rü nüxü̃́ 
cungechaü̃tümüü̃güxü̃ rü cuxü̃ 
nataãẽxẽẽgüxü̃. 
 
Tama name i taxãne na 
Cristuchigaxü̃ ixuxü̃ 
3 Guxü̃guma i chütacü rü ngunecü rü 
cuxna chacua̱xãchixü̃ i chorü jumuxẽwa, 
rü poraãcü cuxca̱x moxẽ Tupanana 
chaxã. Rü nüxü̃́ nixĩ i chapuracüxü̃ i 
mexü̃ i chauãẽmaã, jexgumarüü̃ ga 
nuxcümaxü̃güxü̃ ga chorü o̱xigü 
naxügüxü̃rüü̃. 4 Chama rü nüxna 
chacua̱xãchi ga na nhuxãcü poraãcü 
chauxca̱x cungechaü̃xü̃ rü chauxca̱x 
cuxaxuxü̃ ga jexguma cuxna íchixũxgu. 
Rü wenaxãrü cuxü̃ chadauxchaü̃ na 
aixcuma chataãẽxü̃ca̱x. 5 Erü nüxna 
chacua̱xãchi na nhuxãcü meã aixcuma 
Tupanaãxü̃́ cujaxõxü̃. Rü curü noxẽ ga 
Roí rü cue ga Euníchia rü tüxira 
aixcuma meã Tupanaãxü̃́ tajaxõgü rü 
nüxü̃ chacua̱x i cuma rü ta na meãma 
nüxü̃́ cujaxõxü̃. 6 Rü ngẽmaca̱x cuxna 
nüxü̃ chacua̱xãchixẽẽ na cugü 
cuporaxẽẽxü̃ na jexeraãcü 
cunaxüamaxü̃ca̱x i ngẽma Tupanaãrü 
puracü ga naxca̱x cuxna naxããxü̃ ga 
cua̱x ga jexguma noxri cuxü̃ 
chingõgüãcüma cumaã chajumuxẽgu. 
7 Erü ngẽma Naãẽ i Üünexü̃ i Tupana 
tüxna ãxü̃ rü tama nanaxwa̱xe na 
imuü̃ẽxü̃, notürü tüxü̃ naporaexẽẽ na 
aixcuma duü̃xü̃güxü̃ ingechaü̃güxü̃ca̱x 
rü meã jigümaã icuáxü̃ca̱x. 8 Rü tama 
chanaxwa̱xe na cuxãnexü̃ na nüxü̃ 
cuixuxü̃ i nachiga ja tórü Cori. Rü 
ngẽxgumarüü̃ ta tama chanaxwa̱xe i 
chauxca̱x cuxãne i ngẽma na chapocuxü̃ 
naxca̱x i Tupanaãrü ore. Rü name nixĩ i 
 
NORÜ TAXRE GA POPERA GA 
 
 
TIMÚTEUCA̱X NAXÜMATÜXÜ̃ GA PAURU 
 
 
O Novo Testamento na língua ticuna do Brasil, 2da ed. ©2009, Liga Bíblica
537 
jaxna namaã cuxĩnü i ngẽma ngúxü̃ i 
cuxca̱x ínguxü̃ nagagu i ngẽma ore i 
mexü̃ i nüxü̃ cuixuxü̃. Rü Tupana tá 
cuxü̃ naporaxẽẽ. 9-10 Rü Tupana tüxü̃ 
namaxẽxẽẽ rü tüxü̃ nidexechi na 
naxca̱xicatama imaxẽxü̃ca̱x. Notürü 
tama ṯacü rü mexü̃ na ixüxü̃gagu nixĩ ga 
jemaãcü tamaã namecümaxü̃ ga 
Tupana. Notürü jemaãcü tüxü̃ 
narüngü̃xẽẽ jerü woetama jema nixĩ ga 
nanaxwa̱xexü̃ jerü Ngechuchu ja 
Cristugagu tüxü̃ nangechaü̃. Rü nüma ja 
Tupana ga tautama naãne ü̱xgumama 
tüxü̃ ngechaü̃cü, rü jexguma ínanguxgu 
ga tórü maxẽxẽẽruü̃ ga Ngechuchu ja 
Cristu, rü jexguma nixĩ ga Tupana tüxü̃ 
nüxü̃ dauxẽẽxü̃ na nhuxãcü poraãcü 
tüxü̃ nangechaü̃xü̃. Rü nüma ga Cristu 
nixĩ ga ijanaxoxẽẽãxü̃ na ijuxuchixü̃ jerü 
nüma rü juwa ínarüda rü wena namaxü̃. 
Rü norü orewa tüxü̃ nüxü̃ nacua̱xẽẽ na 
jixema rü ta tüxü̃́ nangẽxmaxü̃ i ngẽma 
maxü̃ i taguma gúxü̃ ega nüxü̃́ jaxõ̱xgu. 
11 Rü Tupana choxü̃ ningucuchixẽẽ na 
nüxü̃ chixuxü̃ca̱x i ngẽma norü ore i 
mexü̃. Rü choxü̃ namu na ngẽma 
oremaã chanangúexẽẽxü̃ca̱x i duü̃xü̃gü i 
guxü̃wama. 12 Rü ngẽmaca̱x nixĩ i 
poraãcü ngúxü̃ chingexü̃ rü chapocuxü̃ i 
nhu̱xmax. Notürü tama naxca̱x chaxãne 
i ngẽma, erü chama nüxü̃ chacua̱x na 
texéaxü̃́ chajaxõxü̃. Rü nüxü̃ chacua̱x na 
naporaxü̃ i nüma na nüxna nadauxü̃ca̱x 
i ngẽma puracü i choxna naxãxü̃ rü 
namaã inacuáxü̃ca̱x i chauãẽ i 
guxü̃gutáma nhu̱xmatáta ngẽma 
ngunexü̃ i nagu wena núma naxũxü̃. 
13 Rü chanaxwa̱xe i meãma nagu cuixũ i 
ngẽma ngu̱xẽẽtae i mexü̃ ga 
chauxü̃tawa naxca̱x cungúxü̃. Rü name 
nixĩ i meã nüxü̃́ cujaxõõma ja 
Ngechuchu ja Cristu rü meã nüxü̃ 
cungechaü̃ i guxü̃ma i duü̃xü̃gü, erü 
Cristuarü duü̃xü̃ cuixĩ. 14 Rü name nixĩ i 
Tupanaãẽ i Üünexü̃ i tawa maxü̃xü̃ãrü 
ngü̃xẽẽmaã ícunapoxü̃ i ngẽma 
ngu̱xẽẽtae i mexü̃ i Tupana cuxna ãxü̃. 
15 Cuma marü nüxü̃ cucua̱x rü guxü̃ma 
ga jema jaxõgüxü̃ ga Áchiaarü naãnewa 
ne ĩxü̃ rü marü choxna naxĩgü. Rü 
jematanüwa najexma ga Figueru rü 
Ermóquene. 16 Onesíferu rü 
muẽ̱xpü̱xcüna choxü̃ nataãẽxẽẽ, rü tama 
chauxca̱x naxãne i ngẽma na 
chapocuxü̃. Rü ngẽmaca̱x chanaxwa̱xe i 
tórü Coriaxü̃́ nangechaü̃tümüü̃gü i 
guxü̃ma i natanüxü̃gü. 17 Rü jexguma 
noxritama Romawa nanguxgu ga 
nümax, rü chauxca̱x nadauecha rü 
nhu̱xmata choxü̃ ijaṉg̱au. 18 Cuma 
meãma nüxü̃ cucua̱x ga nhuxãcü tüxü̃ 
na nangü̃xẽẽxü̃ ga Onesíferu ga 
Epéchiuarü ĩãnewa. Rü ngẽmaca̱x chorü 
jumuxẽwa naxca̱x íchaca na Tupanaãxü̃́ 
nangechaü̃tümüü̃xü̃ca̱x i ngẽxguma 
wena nhama i naãnewa naxũxgu ja tórü 
Cori ja Ngechuchu. 
 
Ngechuchu ja Cristuarü 
puracütanüxü̃ i mexü̃chiga 
 
2
  
1 Rü nhu̱xma, Pa Chaune, Pa 
Timúteux, ¡rü cugü naporaxẽẽ 
namaã i ngẽma pora i Ngechuchu ja 
Cristu cuxna ãxü̃! 2 Jema ore ga 
chauxü̃tawa nüxü̃ cuxĩnüxü̃ ga jexguma 
muxü̃ma ga duü̃xü̃güpe̱xewa nüxü̃ 
chixuxgu, rü chanaxwa̱xe i nhu̱xma cuxi 
ngẽma oremaã cunangúexẽẽ i togü i 
jatügü i meã naãẽxü̃ cua̱xgüxü̃ na nüxĩ 
togüxü̃ nangúexẽẽxü̃ca̱x namaã i ngẽma 
2 TIMÚTEU 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
538 
ore. 3 Rü tama name i naxca̱x cumuü̃ na 
Ngechuchu ja Cristuarü oregagu ngúxü̃ 
cuingexü̃. Notürü cunaxwa̱xe i namaã 
cupora nhama wüxi i mexü̃ i norü 
churararüü̃. 4 Rü wüxi i duü̃xü̃ i 
churarawa ngẽxmaxü̃, rü taxucürüwama 
to i puracü i tama churaraarü ixĩxü̃gu 
narüxĩnü. Notürü ngẽma norü ãẽ̱xgacü 
nagu namuxü̃ i puracügu nixĩ i 
naxĩnüxü̃ na ngẽmaãcü norü ãẽ̱xgacüxü̃ 
nataãẽxẽẽxü̃ca̱x. 5 Rü ngẽxgumarüü̃ ta 
wüxi i duü̃xü̃ i wüxi i cuxgütaexü̃wa 
nügü ingucuchixẽẽxü̃, rü taxuacüma 
nanajaxu i norü ãmare ega chixri 
nacuxgütaegu rü tama ngẽma 
cuxgütaearü ãẽ̱xgacüga naxĩnügu. 6 Rü 
texé ja naãnewa puracüxe rü name nixĩ 
i tüxira tanajaxu i tümanetüarü o. 7 ¡Rü 
guxü̃guma nagu rüxĩnü i nhaã ore i 
cumaã nüxü̃ chixuxü̃! Rü nüma ja Cori 
ja Ngechuchu tá cumaã inananguxü̃xẽẽ 
i guxü̃ma na nüma nanaxwa̱xexü̃ãcüma 
cunaxüxü̃ca̱x i ngẽma puracü. 8 ¡Rü 
nüxna nacua̱xãchi ja Ngechuchu ja 
Cristu ja Dawítanüxü̃ ga guma juwa 
írüdacü! Rü jimachiga nixĩ i ngẽma ore i 
mexü̃ i duü̃xü̃gümaã nüxü̃ chixuxü̃. 9 Rü 
ngẽma oregagu nixĩ i ngúxü̃ na 
chingexü̃ rü nhama wüxi i máẽtaxü̃rüü̃ 
núma pocupataü̃wa curẽtimaã 
chichotaxü̃. Notürü Tupanaãrü ore i 
mexü̃, rü guxü̃wama nanguama rü 
taxucürüwama texé tajachota. 10 Rü 
ngẽmaca̱x jaxna namaã chaxĩnü i ngẽma 
ngúxü̃ i chingexü̃ naxca̱x i ngẽma 
duü̃xü̃gü i Tupana idexechixü̃. Erü 
chanaxwa̱xe i nümagü rü ta Ngechuchu 
ja Cristuaxü̃́ najaxõgü, rü ngẽmaãcü na 
najauxgüãxü̃ca̱x i maxü̃ i mexü̃ i taguma 
gúxü̃. 11 Rü pemaã nüxü̃ chixuxchaü̃ i 
wüxi i ore i aixcuma ixĩxü̃. Rü 
ngẽxguma Cristu juxü̃rüü̃ norü oreca̱x 
ijuegu, rü naxrüü̃ tá ta wena tamaxẽ na 
nüma ínangẽxmaxü̃wa ingẽxmagüxü̃ca̱x. 
12 Rü ngẽxguma nhama i naãnewa jaxna 
namaã ixĩnüẽgu ega ngúxü̃ ingexgu, rü 
dauxü̃guxü̃ i naãnewa rü wüxigu namaã 
ãẽ̱xgacü tá tixĩgü. Rü ngẽxguma tama 
Cristuxü̃ icuáxchaü̃gu i nhama i 
naãnewa, rü nüma rü tãũxü̃táma tüxü̃ 
nacuáxchaü̃ i dauxü̃guxü̃ i naãnewa. 
13 Notürü woo nhuxguacü i jixema rü 
tama aixcuma naxü̱xgu i ngẽma 
Tupanamaã ixunetaxü̃, notürü nüma ja 
Tupana rü guxü̃guma najanguxẽẽ i 
ngẽma tamaã inaxunetaxü̃, erü 
taxuacüma nügütama nawomüxẽẽ. 
 
Wüxi i mexü̃ i puracütanüxü̃ i 
Tupana namaã taãẽxü̃chiga 
14 Rü ngẽma jaxõgüxü̃ i cuxü̃tawa 
ngẽxmagüxü̃, rü name nixĩ i 
Tupanaẽ́gagu nüxna nüxü̃ 
cucua̱xãchixẽẽ na tama nuxcümaxü̃güxü̃ 
i ore i taxuwama mexü̃ca̱x nügümaã na 
japoragatanücüüxü̃ca̱x. Erü ngẽma rü 
wüxi i chixexü̃ nixĩ, rü nanachixeãẽxẽẽ i 
ngẽma duü̃xü̃gü i nüxü̃ ĩnüẽxü̃. 15 ¡Rü 
cugü naporaxẽẽ na meã cunaxüxü̃ca̱x i 
Tupanaãrü puracü na nüma cumaã 
nataãẽxü̃ca̱x i ngẽxguma nape̱xewa 
cunguxgux! Erü tama cunaxwa̱xe i 
ṯacüca̱x nüxü̃ cuxãne i ngẽxguma nüma 
cuxna nacaxgu i curü puracüchiga. ¡Rü 
ngẽmaca̱x cunaxwa̱xe i aixcuma meã 
namaã cungúexẽẽtae i ngẽma ore i 
mexü̃ i aixcuma ixĩxü̃! 16 ¡Rü nüxü̃ rüxo i 
nhama i naãnecü̱̃ã̱xãrü dexagümare i 
taxuwama mexü̃! Erü ngẽma duü̃xü̃gü i 
ngẽma dexagümaregu ĩxü̃, rü guxü̃guma 
2 TIMÚTEU 2 
O Novo Testamento na língua ticuna do Brasil, 2da ed. ©2009, Liga Bíblica
539 
jexeraãcü chixexü̃gu naji. 17 Rü ngẽma 
norü ngu̱xẽẽtae i ngẽma duü̃xü̃gü, rü 
nhama wüxi i ḏaaweane i tüxü̃ 
íjimachixẽẽxü̃rüü̃ nixĩ. Rü jema nixĩ ga 
nüxü̃ ngupetüxü̃ ga Imenéu rü Firetu. 
18 Jerü nidoragümare ga nüxü̃ na 
jaxugüexü̃ rü marü na nangupetüxü̃ i 
juetaarü dachiga. Rü jemaãcü 
nanawomüxẽẽgü ga nhuxre ga duü̃xü̃gü 
na tama noxrirüü̃ jaxõgüãxü̃ca̱x i 
Tupanaãrü ore. 19 Notürü Tupanaãrü ore 
rü taguma inajarüxo rü taguma 
naxüchicüü. Rü ngẽma norü orewa rü 
nhanagürü: 
“Tórü Cori ja Tupana nüxü̃ nacua̱x i 
texé tixĩ ja norü duü̃xü̃gü 
ixĩgüxe. Rü guxãma ja jíxema 
nüxü̃ ixuxe na Ngechuchu ja 
Cristu rü tümaãrü Cori jiĩxü̃, rü 
name nixĩ i nüxna tixĩgachi i 
guxü̃ma i chixexü̃”, 
nhanagürü i ngẽma norü orewa. 20 Wüxi 
i duü̃xü̃ i dĩẽruã̱xü̃chixü̃ rü napatawa 
nangẽxma i poratu i uirunaxca̱x rü 
dĩẽrumünaxca̱x. Rü nangẽxma ta i 
poratu i naĩnaxca̱x rü waixü̃münaxca̱x. 
Rü ngẽma poratu i uirunaxca̱x rü 
dĩẽrumünaxca̱x rü mexü̃ i norü õnaca̱x 
nixĩ. Notürü ngẽma poratu i naĩnaxca̱x 
rü waixü̃münaxca̱x rü guxchirechixü̃ 
nixĩ. 21 Rü ngẽxguma wüxi i jaxõxü̃ 
naxwa̱xegu na aixcuma mexü̃ i 
Tupanaãrü puracütanüxü̃ na jiĩxü̃, rü 
name nixĩ i nüxna nixũgachi i guxü̃ma i 
chixexü̃. Rü ngẽxguma tá nixĩ i 
Tupanape̱xewa aixcuma naxüünexü̃ na 
naxüãxü̃ca̱x i nagúxü̃raü̃xü̃ i puracü i 
Tupana namaã nüxü̃ ixuxü̃. 22 ¡Nüxü̃ 
rüxo i guxü̃ma i ngẽma chixexü̃ i 
ngextü̱xücügü nagu rüxĩnüẽxü̃! ¡Rü meã 
Tupanape̱xewa namaxü̃ rü aixcuma 
nüxü̃́ jaxõ! ¡Rü nüxü̃ nangechaü̃ i 
guxü̃ma i duü̃xü̃gü, rü tãṹ i namaã 
cunuxü̃! Rü ngẽmaãcü chanaxwa̱xe i 
cumaxü̃ wüxigu namaã i guxü̃ma i 
ngẽma duü̃xü̃gü i ngearü 
pecaduã̱xãcüma Tupanamaã 
jumuxẽgüxü̃. 23 Rü tama name i 
icurüxĩnü i ngẽma dexagü i taxuwama 
mexü̃. Erü ngẽma dexagügagu rü düxwa 
nügüchi naxaie i duü̃xü̃gü. 24 Rü wüxi i 
Tupanaãrü puracütanüxü̃ rü tama name 
na namücüchi naxaixü̃. Notürü name 
nixĩ i guxü̃ma i duü̃xü̃gümaã 
namecüma. Rü nanaxwa̱xe i jaxna 
namaã naxĩnüãcüma meã duü̃xü̃güxü̃ 
nangúexẽẽ i Tupanaãrü ore. 25-26 Rü 
wüxi i Tupanaãrü puracütanüxü̃ rü 
nanaxwa̱xe i jaxna namaã naxĩnüãcüma 
meã najaxucu̱xẽ i ngẽma duü̃xü̃gü i 
tama irüxĩnüẽchaü̃xü̃. Rü nanaxwa̱xe i 
ngẽmaãcü ínanaṉg̱uxẽẽ na Tupana nüxü̃ 
rüngü̃xẽẽxü̃ i ngẽma duü̃xü̃gü na nüxü̃ 
naxoexü̃ca̱x i norü chixexü̃ rü nüxü̃ 
nacua̱xgüxü̃ca̱x i ngẽma ore i aixcuma 
ixĩxü̃. Erü Tupana nanaxwa̱xe na 
naxuãẽgüxü̃ i ngẽma duü̃xü̃gü rü nawa 
ínanguxü̃xü̃ i ngẽma chixexü̃ i ṉg̱oxo i 
Chataná nagu najixẽẽxü̃ na noxrütama 
ngúchaü̃ namaã naxüxü̃ca̱x. 
 
Nuxãcü tá nixĩ i duü̃xü̃gü i 
ngẽxguma nagúxchaü̃gu i naãne 
 
3
  
1 Rü chanaxwa̱xe i nüxü̃ cucua̱x rü 
ngẽxguma nagúxchaü̃gu i naãne rü 
tá nangẽxma i ãũcümaxü̃gü rü 
guxchaxü̃gü naxca̱x i duü̃xü̃gü. 2 Rü 
duü̃xü̃gü tá nügüguxicatama narüxĩnüẽ, 
rü norü dĩẽruguama tá narüxĩnüẽ, rü tá 
nügü ínarütagü, rü ngẽmaãcü 
2 TIMÚTEU 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
540 
tãũxü̃táma nüxü̃ nacua̱xgüchaü̃ i togü i 
duü̃xü̃gü i tama naxrüü̃ taarü 
dĩẽruã̱xgüxü̃. Rü chixri Tupanachiga tá 
nidexagü, rü tãũxü̃táma nanatüga rü 
naẽga naxĩnüẽchaü̃. Rü tãũxü̃táma 
moxẽ inaxã i ngẽxguma Tupana nüxü̃ 
rüngü̃xẽẽgu, rü ngẽmaãcü tãũxü̃táma 
nüxü̃ nacua̱xgüchaü̃ i Tupanaãrü ore. 
3 Rü tãũxü̃táma nagu narüxĩnüẽ i togü i 
duü̃xü̃güxü̃ na nangechaü̃güxü̃, rü 
tãũxü̃táma nüxü̃́ nangechaü̃tümüü̃gü. 
Rü tá naxoregüta̱a̱xgü, rü tãũxü̃táma 
nügü naporaexẽẽ na jaxna namaã 
naxĩnüẽxü̃ca̱x i naxü̃neãrü ngúchaü̃gü. 
Rü tá nichixecüma, rü tá nachi naxaie i 
guxü̃ma i ṯacü i mexü̃. 4 Rü 
duü̃xü̃güechitawa̱xegüxü̃ tá nixĩgü, rü 
nuẽwa̱xexü̃ tá nixĩgü, rü nügü 
icua̱xüü̃güxü̃ tá nixĩgü. Rü tá norü 
ngúchaü̃ca̱xama nadaugü, rü tãũxü̃táma 
Tupanaxü̃ nacua̱xgüchaü̃. 5 Rü tá nügü 
najaxõgüxü̃chinetaxẽẽ notürü ngẽma 
norü chixexü̃ i naxügüxü̃wa tá 
nango̱xoma na tama aixcuma jaxõgüãxü̃ 
i ngẽma ore i mexü̃. Rü ngẽma duü̃xü̃gü 
i ngẽmaãcü maxẽxü̃, rü tama name i 
namaã cuxãmücü rü natanügu cuxã. 
6-7 Erü ngẽma duü̃xü̃gütanüwa 
nangẽxmagü i nümaxü̃ i duü̃xü̃gü i 
ĩpatagu ichocuetanüxü̃. Rü norü 
ngu̱xẽẽtaemaã najawomüxẽẽgü i ngẽma 
ngexü̃gü i ngẽ́ma ngẽxmagüxü̃ i tama 
naãẽxü̃ icuáxü̃ rü ipecaduã̱xgüxü̃. Rü 
ngẽma ngexü̃gü, rü norü 
ngúchaü̃gütama rü chixexü̃wa 
nanagagü, rü ngẽmaca̱x woo guxü̃guma 
nangúegü notürü taguma aixcuma nüxü̃ 
nacua̱xgü i ngẽma ore i aixcuma ixĩxü̃. 
8 Rü ngẽma duü̃xü̃gü i chixexü̃maã 
ngu̱xẽẽtaegüxü̃, rü chixexü̃guxicatama 
narüxĩnüẽ, rü tama aixcuma najaxõgü i 
Tupanaãrü ore. Rü nachi naxaie i 
ngẽma ore i aixcuma ixĩxü̃, naxrüü̃ ga 
jema juüxü̃gü ga Jane rü Jãbre ga tama 
Muĩséga ĩnüẽchaü̃xü̃. 9 Notürü ngẽma 
togü i duü̃xü̃gü rü tãũxü̃táma poraãcü 
nüxü̃́ najaxõgü i ngẽma chixexü̃maã 
ngu̱xẽẽtaegüxü̃. Erü guxü̃wama i 
duü̃xü̃gü rü tá nüxü̃ nicua̱xãchitanü na 
ngẽãẽgümarexü̃ jixĩgüxü̃ jema taxre ga 
tama Muĩséga ĩnüẽchaü̃xü̃rüü̃. 
 
Pauru rü inajacua̱xẽẽ na 
Timúteuna naxãgaxü̃ 
10-11 Notürü cumax, Pa Timúteux, 
marü nüxü̃ cucua̱x ga nhuxãcü meã na 
chanangúexẽẽxü̃ ga duü̃xü̃gü, rü 
nhuxãcü meã chamaxü̃xü̃, rü nhuxãcü 
nagu charüxĩnüxü̃, rü nhuxãcü meã 
chajaxõxü̃, rü nhuxãcü nüxü̃ 
changechaü̃xü̃ rü jaxna namaã 
chaxĩnüxü̃ ga duü̃xü̃gü, rü nhuxãcü 
nüxü̃ chixuamaxü̃ ga Tupanaãrü ore 
woo duü̃xü̃gü choxü̃ ima̱xgüchaü̃gu rü 
ngúxü̃ chingexgu. Rü nüxü̃ cucua̱x ga 
ṯacü choxü̃ na üpetüxü̃ ga Ãtioquíawa 
rü Icúniũwa rü Ristawa, rü nhuxãcü 
choxü̃ na jama̱xgüchaü̃xü̃ ga duü̃xü̃gü 
rü ngúxü̃ chingexü̃. Notürü tórü Cori ja 
Tupana choxü̃ narüngü̃xẽẽ na tama 
choxü̃ jama̱xgüxü̃chixü̃ca̱x. 12 Rü 
aixcuma cumaã nüxü̃ chixu rü guxãma 
ja jíxema naxwa̱xegüe na Ngechuchu ja 
Cristuca̱x tamaxẽxü̃, rü togü tá tümachi 
naxaie rü chixri tá tümamaã nachopetü. 
13 Notürü ngẽma duü̃xü̃gü i 
chixecümagüxü̃ rü ngẽma duü̃xü̃gü i 
idorata̱a̱xgüxü̃ rü jexeraxü̃ i chixexü̃gu 
tá naji. Erü Chataná marü 
najawomüxẽẽgü, rü ngẽmaca̱x nüxĩ 
2 TIMÚTEU 3 
O Novo Testamento na língua ticuna do Brasil, 2da ed. ©2009, Liga Bíblica
541 
togüxü̃ nawomüxẽẽgü. 14 Notürü i cuma 
rü name nixĩ i guxü̃guma meã nagu 
cuixũ i guxü̃ma i ngẽma ore i marü 
cungúxü̃. Erü cumatama rü nüxü̃ cucua̱x 
na aixcuma jiĩxü̃ i ngẽma ore, rü nüxü̃ 
cucua̱x na texégü tixĩgüxü̃ ga guxema 
namaã cuxü̃ ngu̱xẽẽgüxe. 15 Rü cuma 
nüxü̃ cucua̱x rü cubuxgumamatama 
nawa cungu̱x i ngẽma Tupanaãrü ore i 
üünexü̃. Rü ngẽmawa cunajaxu i cua̱x 
na nüxü̃ cucuáxü̃ca̱x i nhuxãcü tüxü̃́ na 
nangẽxmaxü̃ i maxü̃ i taguma gúxü̃ ega 
Ngechuchu ja Cristuaxü̃́ jaxõgügu. 16 Rü 
guxü̃ma i Tupanaãrü ore i ümatüxü̃ rü 
nügüãẽwatama nanajaxu ga Tupana. Rü 
ngẽma ore rü name na duü̃xü̃güxü̃ 
namaã ingúexẽẽxü̃, rü namaã 
jaxucu̱xẽgüxü̃ rü namaã 
ijanawe̱xãchixẽẽgüxü̃, rü namaã 
nangúexẽẽxü̃ na meã Tupanape̱xewa 
namaxẽxü̃ca̱x. 17 Rü ngẽmaãcü i ngẽma 
ore rü tüxü̃ narüngü̃xẽẽ ja jíxema 
Tupanaãrü ixĩxẽ, na meã nüxü̃ 
tacuáxü̃ca̱x i ngẽma Tupana naxwa̱xexü̃ 
rü ítamemarexü̃ na tanaxüxü̃ca̱x i 
nagúxü̃raü̃xü̃ i puracü i Tupana 
tümamaã nüxü̃ ixuxü̃. 
 
4
  
1-2 Rü nüma ja Ngechuchu ja Cristu 
ja núma tá ũcü na nüxü̃ jacagüxü̃ca̱x 
i ngẽma duü̃xü̃gü i maxẽxü̃ rü ngẽma 
marü juechiréxü̃, rü jimape̱xewa rü 
Tupanape̱xewa cuxü̃ chamu na nüxü̃ 
cuixuxü̃ca̱x i ngẽma ore i mexü̃. Rü 
ngẽxguma cuxü̃́ jatauxchaãchigu rü woo 
cuxü̃́ naguxchagu, rü chanaxwa̱xe i nüxü̃ 
cuixuama i ngẽma ore. Rü ngẽmaãcü 
chanaxwa̱xe na icujanawe̱xãchixẽẽgüxü̃ 
rü meã cujaxucu̱xẽgüxü̃ rü nüxü̃́ 
cunangúchaü̃xẽẽxü̃ i duü̃xü̃gü. Rü name 
nixĩ i jaxna namaã cuxĩnüãcüma meã 
cunangúexẽẽ. 3 Erü jixcüra i duü̃xü̃gü rü 
tãũxü̃táma nüxü̃ naxĩnüẽchaü̃ i ngẽma 
ngu̱xẽẽtae i mexü̃. Erü ngẽma duü̃xü̃gü rü 
nichixecüma. Rü ngẽmaca̱x naxca̱x 
nadaugü i norü ngúexẽẽruü̃gü i nüma 
nanaxwa̱xegüxü̃ãcüma nangúexẽẽxü̃. 4 Rü 
tãũxü̃táma nüxü̃ naxĩnüẽchaü̃ i 
Tupanaãrü ore i aixcuma ixĩxü̃. Erü nüxü̃́ 
najaxõgü i ngẽma ore i doramare ixĩxü̃ rü 
ngẽmaguama narüxĩnüẽ. 5 ¡Notürü cuma 
rü meã cugüna nadau, rü ínaxuãẽ, rü 
namaã napora ega ngúxü̃ cuxü̃ üpetügu! 
¡Rü nüxü̃ ixuama i ore i mexü̃ i tüxü̃ 
maxẽxẽẽxü̃, rü meã janguxẽẽ i ngẽma 
puracü i Tupana cuxna ãxü̃! 6 Tãũxü̃táma 
muxü̃ i ngunexü̃ nhama i naãnewa 
changẽxma erü marü choxü̃ ningaica na 
Tupanaãrü puracü chaxüxü̃gagu chajuxü̃ 
rü choxü̃ na jama̱xgüxü̃ i duü̃xü̃gü. 7 Rü 
chama rü marü guxü̃wama nüxü̃ 
chixuchigü rü íchajapoxü̃chigü ga 
Tupanaãrü ore i mexü̃ ga woo jemaca̱x 
duü̃xü̃gü chauchi na aiexü̃. Rü guxü̃guma 
aixcuma Tupanaca̱x chamaxãma rü nüxü̃́ 
chajaxõõma. Rü nhu̱xma rü marü nawa 
nangu na chajuxü̃. 8 Rü nhu̱xma rü marü 
Tupana choxü̃́ namaã nanguxü̃ i ngẽma 
ãmare i mexẽchixü̃ ja tórü Cori ja 
Ngechuchu ja ãẽ̱xgacü ja mecü tá choxna 
ãxü̃ i ngẽxguma wenaxãrü nhama i 
naãnewa naxũxgu. Rü tãũxü̃táma chaxica 
choxna nanaxã i ngẽma ãmare, notürü tá 
tüxna nanaxã ja guxãma ja jíxema 
tümaãrü ngúchaü̃maã ínaṉg̱uxẽẽgüxe na 
wenaxãrü núma naxũxü̃. 
 
Timúteuxü̃ naxucu̱xẽ ga Pauru 
9 Cumaã nüxü̃ chixu rü chanaxwa̱xe i 
paxa nuã cuxũ, rü choxü̃ ícujadau. 
10 Dema rü nhama i naãneãrü 
2 TIMÚTEU 3 
,  
4 
O Novo Testamento na língua ticuna do Brasil, 2da ed. ©2009, Liga Bíblica
542 
ngẽmaxü̃gu naxĩnüxü̃gagu choxna nixũ 
rü ĩãne ga Techarónicawa naxũ. Rü 
Cresẽte rü Gárataanewa naxũ, rü Titu i 
Darmáchiaanewa. 11 Rü Lucaxicatama 
nixĩ i nhu̱xma chauxü̃tawa ngẽxmaxü̃. 
Rü chanaxwa̱xe i naxca̱x cudau i Marcu 
na nuã cunagaxü̃ca̱x. Erü nüma rü 
chauxca̱x name na choxü̃ na 
nangü̃xẽẽxü̃ i nhaã puracüwa. 12 Rü 
Tíquicu rü ĩãne i Epéchiuwa chanamu. 
13 ¡Ngẽxguma nuã cuxũxgu rü nuã nange 
i chorü dejuxü̃chiru ga ĩãne i Truádewa 
ngẽxmaxü̃ ga Cárpupatawa chatáxü̃! Rü 
chanaxwa̱xe i nuã cunana i chorü 
poperagü. Rü guxü̃ãrü jexera 
chanaxwa̱xe i nuã cunana i ngẽma 
chorü poperagü i idixgüpǘtaxü̃. 
14 Alejã́dru i cobrenaxca̱x i buetarearü 
üwa puracüxü̃ rü poraãcü chixri chamaã 
naxüpetü. Notürü Tupana nüxü̃ nacua̱x i 
nhuxãcü tá na napocuãxü̃ naxca̱x ga 
jema chixexü̃ ga chamaã naxüxü̃. 
15 ¡Meã cugüna nadau na tama chixexü̃ 
cumaã naxüxü̃ca̱x! Erü poraãcüxü̃chima 
nachi naxai i Tupanaãrü ore i mexü̃. 
16 Jexguma noxrixü̃chima 
ãẽ̱xgacügüpe̱xewa chaugüétüwa 
chidexagu rü taxúema choxü̃ 
tarüngü̃xẽẽ. Guxü̃ma choxna nibuxmü. 
Notürü tama chanaxwa̱xe i Tupana 
nagu narüxĩnü i ngẽma. 17 Notürü tórü 
Cori choxü̃ naporaxẽẽ rü choxü̃ 
narüngü̃xẽẽ na choxü̃́ natauxchaxü̃ca̱x 
na nüxü̃ chixuxü̃ca̱x ga norü ore i mexü̃ 
i tüxü̃ maxẽxẽẽxü̃. Rü jemaãcü guxü̃ma 
ga jema duü̃xü̃gü ga tama jaxõgüxü̃ ga 
jéma jexmagüxü̃ rü nüxü̃ naxĩnüẽ ga 
jema ore. Rü jemaãcü tórü Cori ja 
Ngechuchu choxü̃ ínanguxuchixẽẽ ga 
jexguma taxü̃ ga ãũcümaxü̃wa 
chajexmagu. 18 Rü nüma ja tórü Cori tá 
choxü̃ ínanguxuchixẽẽ nawa i guxü̃ma i 
chixexü̃gü. Rü tá choxna nadau na 
ngextá ãẽ̱xgacü íjiĩxü̃wa choxü̃ 
nagaxü̃ca̱x. Rü tanaxwa̱xe i guxü̃guma 
nüxü̃ ticua̱xüü̃gü. Rü ngẽmaãcü jiĩxü̃. 
 
Pauru rü wenaxãrü Timúteuxü̃ 
narümoxẽ rü naxca̱x ínaca na 
 
Cori ja Ngechuchu ja 
Cristu nüxü̃ rüngü̃xẽẽxü̃ 
19 Chanaxwa̱xe i chauégagu nüxü̃ 
curümoxẽ i Prichira, rü Aquiru, rü 
Onechéperutanüxü̃gü. 20 Erastu rü ĩãne i 
Corĩ́tiugu narüxã̱ũ̱x. Rü Trófimu rü 
iḏaawexü̃ma ĩãne i Miretuwa chanata̱x. 
21 Rü naxü̃pa i gáuanexü̃ rü chanaxwa̱xe 
i nuã cuxũ. Rü cuxü̃ narümoxẽgü i 
Eúburu, rü Prudẽti, rü Rinu, rü 
Cráudia, rü guxü̃ma i taeneẽgü i 
jaxõgüxü̃. 22 Rü chanaxwa̱xe i tórü Cori 
ja Ngechuchu ja Cristu cumaã 
nangẽxma, rü Tupana pexü̃ narüngü̃xẽẽ 
ja guxãma i pemax. 
Rü nuãma pexna, 
Pauru  
2 TIMÚTEU 4 
O Novo Testamento na língua ticuna do Brasil, 2da ed. ©2009, Liga Bíblica
543 
 
Tituxü̃ narümoxẽ ga Pauru 
 
1
  
1-2 Pa Titux, chama i Pauru i 
Tupanaãrü puracütanüxü̃ nixĩ i 
cuxca̱x chanaxümatüxü̃ i nhaã popera. 
Rü Ngechuchu ja Cristu nixĩ ga choxü̃ 
mucü na ngẽma duü̃xü̃gü i Tupana 
idexechixü̃maã nüxü̃ chixuxü̃ca̱x i norü 
ore na Tupanaãxü̃́ jaxõgüãxü̃ca̱x rü 
nüxü̃ nacua̱xgüxü̃ca̱x i ngẽma norü ore i 
aixcuma ixĩxü̃ i tüxü̃ rüngü̃xẽẽxü̃ na 
naxca̱x imaxẽxü̃ca̱x. Rü ngẽmaãcü 
Tupanaãxü̃́ tajaxõgü rü naxca̱x 
tamaxẽchaü̃ erü tanajauxgüchaü̃ i 
ngẽma maxü̃ i taguma gúxü̃. Rü ngẽma 
maxü̃ i taguma gúxü̃ nixĩ ga 
nuxcümaxü̃chima ga jexguma taũta 
naãne ü̱xgu Tupana ja taguma idoracü 
nüxü̃ ixuxü̃. 3 Rü nhu̱xma rü marü nawa 
nangu na Tupana tüxü̃ nüxü̃ cua̱xẽẽxü̃ i 
ngẽma norü ore i mexü̃ i tüxü̃ 
maxẽxẽẽxü̃. Rü ngẽmaca̱x nümatama ja 
Tupana ja tórü maxẽxẽẽruü̃ choxü̃ namu 
na nüxü̃ chixuxü̃ca̱x i ngẽma norü ore. 
4 Pa Titux, cuma rü Tupanaãrü orewa rü 
chaune cuixĩ jerü chauxü̃tawa cunajaxu 
ga Tupanaãrü ore ga noxri rü nhu̱xma 
rü chauxrüü̃ cujaxõ. Rü chanaxwa̱xe i 
Tanatü ja Tupana rü Ngechuchu ja 
Cristu ja tórü maxẽxẽẽruü̃ na cuxü̃ 
rüngü̃xẽẽgüxü̃ rü cuxü̃ nataãẽxẽẽgüxü̃. 
 
Tituarü puracü ga Cretawa 
5 Rü jexguma Cretaarü capaxũgu cuxü̃ 
chamu̱xgux, rü cumaã nüxü̃ chixu na 
jema jaxõgüxü̃tanüwa cujanguxẽẽxü̃ca̱x 
ga jema puracü ga tama chagu̱xẽẽxü̃ ga 
jexguma cuxna jéma chataegugu. Rü 
jemaca̱x cumaã nüxü̃ chixu na 
wüxichigü ja ĩãnewa nüxü̃ 
cuixunetachigüxü̃ca̱x i tupaucaarü 
ãẽ̱xgacügü na jema jaxõgüxü̃maã 
inacua̱xgüxü̃ca̱x, jema cuxna na 
chaxãgaxü̃rüü̃. 6 Rü wüxi i ãẽ̱xgacü i 
jaxõgüxü̃ãrü, rü nanaxwa̱xe i meã 
namaxü̃ na taxúema chixri nachiga 
idexagüxü̃ca̱x. Rü nanaxwa̱xe i 
wüxitama tixĩ ja nama̱x. Rü nanaxwa̱xe 
i naxãcügü rü jaxõgüxü̃ na jixĩgüxü̃ rü 
meã na namaxẽxü̃ na taxúema nüxü̃ 
ixuxü̃ca̱x na chixri namaxẽxü̃ rü e̱xna 
chixri nanatüga naxĩnüẽxü̃. 7 Erü jíxema 
jaxõgüxü̃ãrü ãẽ̱xgacü ixĩxẽ, rü 
Tupanaãrü puracü nixĩ i taxüxü̃. Rü 
 
POPERA GA TITUCA̱X 
 
 
NAXÜMATÜXÜ̃ GA PAURU 
 
 
O Novo Testamento na língua ticuna do Brasil, 2da ed. ©2009, Liga Bíblica
544 
ngẽmaca̱x tanaxwa̱xe i aixcuma meã 
tamaxü̃. Rü tama name i wüxi i jatü i 
chixecümaxü̃ tixĩ rü chixexü̃gu rüxĩnüxü̃ 
tixĩ. Rü tama name na tangãxü̃xü̃, rü 
nuca̱x tadauxü̃, rü togü i duü̃xü̃güxü̃ 
tawomüxẽẽxü̃ i norü dĩẽruca̱x. 8 Notürü 
tanaxwa̱xe i guxü̃guma meã duü̃xü̃güxü̃ 
tajaxu i tümapatawa, rü aixcuma nüxü̃ 
tangechaü̃ i ngẽma duü̃xü̃gü i meã 
maxẽxü̃. Rü tanaxwa̱xe i wüxi i jatü i 
aixcuma tümaãẽxü̃ cuáxe tixĩ, rü 
guxü̃guma duü̃xü̃gümaã mecümaxẽ tixĩ, 
rü aixcuma Tupanaca̱x maxü̃xẽ tixĩ, rü 
guxü̃guma meã tügümaã icuáxe tixĩ. 
9 Rü jíxema jaxõgüxü̃ãrü ãẽ̱xgacü ixĩxẽ 
rü tanaxwa̱xe i meãma nagu tixũ i 
ngẽma ore i aixcuma ixĩxü̃ ga tüxü̃ 
ingu̱xẽẽxü̃, na tüma rü ta togüxü̃ 
tangúexẽẽxü̃ca̱x i ngẽma ore i mexü̃, na 
ngẽmaãcü nüxü̃́ tanangúchaü̃xẽẽxü̃ca̱x 
rü nüxü̃ tajaxõgüxẽẽxü̃ca̱x i ngẽma 
duü̃xü̃gü i noxri tama jaxõgüchaü̃xü̃. 
10 Erü nangẽxma i muxü̃ma i 
jaxõgüchiréxü̃ i tama aixcuma 
irüxĩnüẽchaü̃xü̃. Rü ngẽma guxü̃ãrü 
jexera tama irüxĩnüẽchaü̃xü̃ nixĩ i 
ngẽma Judéugü i jaxõgüchiréxü̃ i 
naxwa̱xegüxü̃ na nuxcümaxü̃güxü̃ i 
nacümawe naxĩxü̃ i ngẽma jaxõgüxü̃. Rü 
nümagü rü ore i taxuwama mexü̃xü̃ 
nixugügü, rü ngẽmaãcü duü̃xü̃güxü̃ 
nawomüxẽẽgü. 11 Notürü ngẽma 
duü̃xü̃gü i ngẽmaãcü chixri 
ngu̱xẽẽtaegüxü̃, rü chanaxwa̱xe i 
noxtacüma icujanangea̱xgüxẽẽ. Erü 
muxü̃ma i duü̃xü̃güxü̃ nichixexẽẽgü rü 
nhu̱xmata nhuxre ja ĩpatawachigü rü 
nanachixexẽẽ i guxü̃ma i duü̃xü̃gü na 
tama aixcuma Tupanaãxü̃́ jaxõgüãxü̃ca̱x. 
Rü ngẽma ore i taxuwama mexü̃maã 
duü̃xü̃güxü̃ nangúexẽẽ na ngẽmaãcü 
nawomüxẽẽgüãcüma ngĩxü̃ 
najauxgüxü̃ca̱x i norü dĩẽru. 12 Rü wüxi 
ga jematama capaxũcü̱̃ã̱x ga norü 
tupanaãrü orearü uruü̃ nixĩ ga 
natanüxü̃xü̃tama ixuxü̃ rü nhaxü̃: 
“Rü nhaã Cretacü̱̃ã̱x i duü̃xü̃gü rü 
guxü̃guma dorata̱a̱xgüxü̃ nixĩgü, rü 
nhama naẽxü̃gürüü̃ nidürae, rü nitaanü, 
rü nixoxochi”, nhaxü̃. 13-14 Rü aixcuma 
nixĩ ga jema ore ga nüxü̃ jaxuxü̃ ga jema 
jatü. Rü ngẽmaca̱x chanaxwa̱xe i 
poraãcü cujaxucu̱xẽgü i ngẽma jaxõgüxü̃ 
na aixcuma meã jaxõgüãxü̃ca̱x, rü tama 
nagu naxĩxü̃ca̱x i ngẽma Judéugücüma. 
Rü chanaxwa̱xe i namaã nüxü̃ cuixu na 
tama naga naxĩnüẽxü̃ca̱x ega ṯacü 
namuãxgu i ngẽma duü̃xü̃gü i tama nüxü̃ 
cua̱xgüchaü̃xü̃ i ore i aixcuma ixĩxü̃. 
15 Rü jíxema aixcuma Tupanape̱xewa 
mexẽ rü guxü̃wama tame. Notürü jíxema 
tama aixcuma Tupanape̱xewa mexẽ, rü 
taxucürüwa ṯacü rü nacüma i nagu 
tixũxü̃maã tügü tamexẽẽ. Rü woo 
tümaãẽwa nagu tarüxĩnüxü̃wa rü tachixe 
erü ngẽma nacüma i nagu tixũxü̃maã 
Tupanape̱xewa tügü tamexẽẽchaü̃. 16 Rü 
ngẽma duü̃xü̃gü i ngẽmagu rüxĩnüẽxü̃ rü 
nügü jaxugügügu rü Tupanaxü̃ nacua̱x, 
notürü ngẽma nümagü naxügüxü̃wa 
nüxü̃ tacua̱x na tama aixcuma jiĩxü̃ na 
Tupanaxü̃ nacua̱xgüxü̃. Rü nümagü rü 
Tupanape̱xewa nichixe, rü tama naga 
naxĩnüẽ, rü taxuwama nime na ṯacü rü 
mexü̃ naxügüxü̃. 
 
Ngu̱xẽẽtae i aixcuma mexü̃ 
 
2
  
1 Notürü i cuma, Pa Titux, rü 
cunaxwa̱xe i guxü̃gutáma ngẽma 
mexü̃ i ngu̱xẽẽtaemaã cunangúexẽẽ rü 
TITU 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
545 
taguma nüxna cuixũgachi. 2 ¡Rü meã 
jaxucu̱xẽgü i ngẽma jatügü i jaguã̱xgü 
na aixcuma meã naãẽxü̃ nacuáãcüma 
namaxẽxü̃ca̱x, rü taguma 
nadauxcüraxü̃wa̱xegüxü̃ca̱x, rü 
guxü̃guma meã nagu na naxĩnüẽxü̃ca̱x! 
¡Rü nangúexẽẽ na aixcuma meã 
Tupanaãxü̃́ jaxõgüãxü̃ca̱x, rü guxü̃ i 
duü̃xü̃güxü̃ nangechaü̃güxü̃ca̱x, rü jaxna 
namaã naxĩnüẽxü̃ca̱x ega woo ṯacü rü 
guxchaxü̃ nüxü̃ üpetügux! 3 Rü 
ngẽxgumarüü̃ ta chanaxwa̱xe i meã 
cujaxucu̱xẽgü i ngẽma ngexü̃gü i 
jaguã̱xgü na meã Tupanape̱xewa 
namaxẽxü̃ca̱x. Rü tama name na 
jaxoregüta̱a̱xgüxü̃, rü 
nangãxẽwa̱xegüxü̃. Rü name nixĩ i guxü̃ 
i duü̃xü̃güpe̱xewa rü meã namaxẽ. 4-5 Rü 
ngẽma ngexü̃gü i jaguã̱xgü rü name nixĩ 
i meã na nangúexẽẽãxü̃ i ngẽma 
ngexü̃gü i paxü̃gü na aixcuma natexü̃ rü 
naxãcügüxü̃ nangechaü̃güxü̃ca̱x, rü meã 
naãẽxü̃ nacua̱xgüxü̃ca̱x, rü 
mexü̃guxicatama na naxĩnüẽxü̃ca̱x, rü 
meã napatana nadaugüxü̃ca̱x, rü guxü̃ i 
duü̃xü̃gümaã namecümagüxü̃ca̱x, rü 
aixcuma natega naxĩnüẽxü̃ca̱x na 
taxúema chixri Tupanaãrü orechigagu 
idexagüxü̃ca̱x. 6 ¡Rü ngẽxgumarüü̃ ta 
meãma jaxucu̱xẽgü i ngẽma 
ngextü̱xücügü na aixcuma meã naãẽxü̃ 
nacuáãcüma namaxẽxü̃ca̱x rü tama 
nadauxcüraxü̃wa̱xegüxü̃ca̱x! 7 ¡Rü 
cumatama rü name nixĩ i meã 
nape̱xewa cumaxü̃ i guxü̃wama na 
ngẽmaãcü wüxi i norü cua̱xruü̃ i mexü̃ 
cuiĩxü̃ca̱x! Rü ngẽxguma 
cunangúexẽẽgu, rü cunaxwa̱xe i mexü̃gu 
curüxĩnüãcüma cunangúexẽẽ rü tama 
ixãẽwa̱xeãcüma namaã nüxü̃ cuixu i 
ngẽma ore. 8 Rü ngẽxguma ngẽmaãcü 
meã cunangúexẽẽgu i ngẽma ore i 
mexü̃, rü taxúetáma texé chixri nachiga 
tidexa. Rü ngẽmaãcü ja jíxema chixri 
tachiga idexagüchaü̃xẽ rü tá taxãneẽ erü 
taxucürüwa ṯacü rü chixexü̃xü̃ tixugü i 
tachiga. 9 ¡Rü meãma jaxucu̱xẽgü i 
ngẽma duü̃xü̃gü i coriã̱xgüxü̃! ¡Rü 
namaã nüxü̃ ixu na guxü̃guma meã norü 
coriga naxĩnüẽxü̃ca̱x, rü norü corimaã 
namecümagüxü̃ca̱x, rü taguma norü 
corixü̃ nachoxü̃gagüxü̃ca̱x! 10 Rü tama 
name i norü coriaxü̃́ nangĩ̱xgü, notürü 
nanaxwa̱xe i aixcuma meãma norü 
corimaã namaxẽ rü taguma 
nanawomüxẽẽgü. Rü ngẽxguma 
ngẽmaãcü namaxẽgu, rü guxü̃ma i togü 
i duü̃xü̃gü tá nüxü̃ nadaugü na nhuxãcü 
aixcuma namexẽchixü̃ i ngẽma ore i 
duü̃xü̃güxü̃ namaã ingúexẽẽxü̃ nachiga 
ja Tupana ja tórü maxẽxẽẽruü̃. 
11 Tupana rü poraãcüxü̃chima tamaã 
namecüma, rü jemaca̱x núma nanamu 
ga Nane na guxü̃ma i duü̃xü̃güaxü̃́ 
nangẽxmaxü̃ca̱x i maxü̃ i taguma gúxü̃ 
ega nüxü̃́ jaxõgüãgu. 12 Rü ngẽma na 
Tupana tamaã mecümaxü̃wa nüxü̃ 
tacua̱x na namexü̃ na nüxü̃ rüxoexü̃ i 
nhama i naãnecü̱̃ã̱xãrü ngúchaü̃gü rü 
guxü̃ma i to i chixexü̃gü i nape̱xewa 
ixüxü̃. Rü ngẽma Tupana taxca̱x üxü̃ 
tüxü̃ nangu̱xẽẽ na meã jigümaã 
icua̱xgüãcüma togü i duü̃xü̃güpe̱xewa rü 
Tupanape̱xewa meã imaxẽxü̃ i nhama i 
naãnewa. 13 Rü tüxü̃ nangu̱xẽẽ ta na 
guxü̃guma meã ínaṉg̱uxẽẽgüxü̃ca̱x na 
nataeguxü̃ ja Ngechuchu ja Cristu ja 
tórü maxẽxẽẽruü̃ ja tórü Tupana ja tacü 
ixĩcü. Erü Tanatü ja Tupana rü tamaã 
inaxuneta na wena tá nataeguxü̃ ja 
TITU 2 
O Novo Testamento na língua ticuna do Brasil, 2da ed. ©2009, Liga Bíblica
546 
Ngechuchu, rü wüxi i taãẽ tá nixĩ i 
ngẽxguma ínanguxgu. 14 Rü nüma ga 
Ngechuchu rü taxca̱x naju na tüxü̃ 
ínanguxü̃xẽẽxü̃ca̱x nawa i guxü̃ma i 
chixexü̃, rü tüxü̃ jamexẽẽgüxü̃ca̱x na 
aixcuma norü duü̃xü̃gü i mexü̃ 
ixĩgüxü̃ca̱x rü aixcuma naxca̱x 
idaugüxü̃ca̱x na guxü̃guma mexü̃ 
ixügüxü̃ca̱x. 15 Rü ngẽma ore tá nixĩ i 
duü̃xü̃güxü̃ namaã cungúexẽẽxü̃ rü nüxü̃́ 
cunangúchaü̃xẽẽxü̃ na Tupanaca̱x 
namaxẽxü̃ca̱x. Rü ngẽma oremaã tá 
aixcuma cujaxucu̱xẽgü i duü̃xü̃gü erü 
Tupanatama nixĩ ja cuxü̃ mucü na 
ngẽmaãcü cunaxüxü̃. Rü tama name na 
texé cuxü̃ oxü̃. 
 
Nhuxãcü nanaxwa̱xe na namaxẽxü̃ i 
ngẽma jaxõgüxü̃ 
 
3
  
1 Rü ngẽma jaxõgüxü̃ i duü̃xü̃gü rü 
name nixĩ i nüxna nüxü̃ 
cucua̱xãchixẽẽ na meã naga 
naxĩnüẽxü̃ca̱x i nachiü̃ãneãrü ãẽ̱xgacügü 
rü guxü̃ma i togü i ãẽ̱xgacügü. ¡Rü 
jaxucu̱xẽgü na ínamemaregüxü̃ca̱x na 
naxügüãxü̃ca̱x i guxü̃ma i mexü̃ i 
puracügü! 2 Rü tama name i texéchiga 
chixri nidexagü rü texémaã nanuẽ. 
Notürü name nixĩ i guxü̃ i duü̃xü̃gümaã 
namecümagü rü aixcuma guxü̃ i 
duü̃xü̃güxü̃ nangechaü̃gü rü tama nügü 
ínarütagü. 3 Rü name nixĩ i jaxna namaã 
taxĩnüẽ i ngẽma tama jaxõgüxü̃, jerü 
jixema rü ta ga ü̃pa rü chixri tamaxẽ, rü 
tama Tupanaga taxĩnüẽ. Rü itajarütauxe 
rü tórü ngúchaü̃ tüxü̃ napora. Rü 
chixexü̃gu rüxĩnüẽãcüma tamaxẽ rü 
taxauxãchiwa̱xegü. Rü togü i duü̃xü̃gü 
tachi naxaie, rü jixema rü ta rü jigüchi 
taxaie ga wüxichigü. 4 Notürü ga Tupana 
ja tórü maxẽxẽẽruü̃ rü tüxü̃ nüxü̃ 
nadauxẽẽ ga nhuxãcü tamaã na 
namecümaxü̃ rü nhuxãcü guxü̃ i 
duü̃xü̃güxü̃ nangechaü̃xü̃. 5 Rü jexguma 
nixĩ ga tüxü̃ namaxẽxẽẽxü̃. Rü tama 
ṯacü rü mexü̃ na ixügüxü̃gagu nixĩ ga 
tüxü̃ namaxẽxẽẽxü̃, notürü tüxü̃ 
namaxẽxẽẽ jerü nüxü̃́ 
tangechaü̃tümüü̃gü. Rü Naãẽ i Üünexü̃ i 
tüxü̃ ngexwacaxü̃xẽẽxü̃ãrü poramaã 
Tupana tüxü̃́ inajanaxoxẽẽ ga tórü 
pecadu na ngexwacaxü̃xü̃ i duü̃xü̃gü 
ixĩgüxü̃ca̱x. 6 Rü Ngechuchu ja Cristu ja 
tórü Maxẽxẽẽruü̃gagu nixĩ ga Tupana ga 
guxü̃ma ga norü ngúchaü̃maã tüxna 
namuãxü̃ ga Naãẽ i Üünexü̃. 7 Rü 
jemaãcü tamaã namecüma rü tüxü̃ 
narüngü̃xẽẽ ga Tupana na aixcuma 
imexü̃ca̱x i nape̱xewa, rü na 
najauxgüxü̃ca̱x i ngẽma maxü̃ i taguma 
gúxü̃ i írüṉg̱uxẽẽgüxü̃. 8 Rü guxü̃ma i 
ngẽma marü cumaã nüxü̃ chixuxü̃ rü 
aixcuma nixĩ. Rü ngẽmaca̱x chanaxwa̱xe 
i guxü̃guma nüxü̃ cuixu i ngẽma ore na 
aixcuma mexü̃ naxügüxü̃ca̱x i ngẽma 
duü̃xü̃gü i Tupanaãxü̃́ jaxõgüxü̃. Erü 
ngẽma ore rü guxü̃wama name i 
guxãca̱x. 9 ¡Notürü nüxna ixũgachi i 
ngẽma dexagü i taxuwama mexü̃ i 
duü̃xü̃gü nawa nügü choxü̃gagüxü̃ rü 
ngẽma oregü i nuxcümaxü̃güxü̃ i 
duü̃xü̃güchigamare ixĩgüxü̃! ¡Rü nüxna 
ixũgachi i ngẽma nügü ngaexü̃! ¡Rü 
tama name na natanügu cuxãxü̃ i 
ngẽma duü̃xü̃gü i nügümaã nüxü̃ 
rünuẽtanücüüxü̃ nachiga i ngẽma mugü 
ga Muĩsé ümatüxü̃! Erü guxü̃ma i 
ngẽma na nüxü̃ rünuẽtanücüüxü̃ rü 
taxuwama name, rü notüca̱xmamare 
nixĩ. 10 Rü ngẽxguma chi wüxie i 
TITU 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
547 
petanüwa rü chixexü̃ i ngu̱xẽẽtaemaã 
ngẽma jaxõgüxü̃xü̃ titojegu, rü name 
nixĩ i tümamaã nüxü̃ cuixu na tama 
ngexü̃ tawagüxü̃ca̱x. Rü ngẽxguma 
tanaxüamagu, rü name nixĩ na wena 
tümamaã nüxü̃ cuixuxü̃. Rü ngẽxguma 
tama cuga taxĩnüchaü̃gu rü 
tanaxüamagu i ngẽma chixexü̃ rü name 
nixĩ i noxtacüma tüxü̃ ícumuxũchi 
natanüwa i ngẽma jaxõgüxü̃. 11 Erü 
ngẽma chixri na tamaxü̃xü̃wa rü tá 
nüxü̃ cucua̱x na tachixeãẽxü̃ ja jíxema 
duü̃xẽ rü tümaãrü pecadugagu tá nixĩ 
na tapocuxü̃. 
 
Tituxü̃ naxucu̱xẽ ga Pauru 
12 Rü ngẽxguma cuxü̃tawa 
chanamu̱xgu i Artema rü e̱xna Tíquicu, 
rü chanaxwa̱xe i paxa Nicaporíchiuwa 
cuxũ na choxü̃ ícujadauxü̃ca̱x. Erü 
ngẽ́ma tá nixĩ i chanangupetüxẽẽxü̃ ja 
jima tawemacügü ja nagu nagáuanecü. 
13 Rü guxü̃ma i cuxü̃́ tauxchaxü̃maã 
chanaxwa̱xe i nüxü̃ curüngü̃xẽẽ i 
ãẽ̱xgacü i Chena i Romacü̱̃ã̱xgüarü 
mugüxü̃ cuáxü̃ rü Aporu na paxa núma 
naxĩxü̃ca̱x. Rü chanaxwa̱xe i nüxna 
cunaxã i ngẽma nanaxwa̱xexü̃ i norü 
namawaü̃ na taxuü̃ma nüxü̃́ taxuxü̃ca̱x. 
14 Rü ngẽma taeneẽgü i jaxõgüxü̃, rü 
name nixĩ i nüxü̃ nacua̱xgü na mexü̃ 
naxügüxü̃ rü togüxü̃ nangü̃xẽẽgüxü̃ ega 
ṯacü nüxü̃́ tau̱xgux. Rü ngẽmaãcü i 
ngẽma taeneẽgü i jaxõgüxü̃ rü aixcuma 
guxü̃wama tá name i norü maxü̃. 
 
Pauru rü wenaxãrü Tituxü̃ 
narümoxẽ rü naxca̱x ínaca na 
Tupana nüxü̃ rüngü̃xẽẽxü̃ca̱x 
15 Rü guxü̃ma i taeneẽgü i nuã 
chauxü̃tawa ngẽxmagüxü̃ rü cuxü̃ 
narümoxẽgü. Rü ngẽxgumarüü̃ ta i 
chama rü chanaxwa̱xe i nüxü̃ curümoxẽ 
i taeneẽgü i jaxõgüxü̃ i cuxü̃tawa 
ngẽxmagüxü̃. Rü chanaxwa̱xe i Tupana 
pexü̃ narüngü̃xẽẽ i guxãma i pemax. 
Rü nuãma cuxna, 
Pauru  
TITU 3 
O Novo Testamento na língua ticuna do Brasil, 2da ed. ©2009, Liga Bíblica
548 
 
Firemúxü̃ narümoxẽ ga Pauru 
 
1 Pa Firemú i Cuxü̃ Tangechaü̃güxe i 
wüxigu Tomaã Puracüxe, chama i Pauru 
i Ngechuchu ja Cristuca̱x pocuxe rü 
taeneẽ i Timúteumaã cuxca̱x tanaxümatü 
i nhaã popera. 2 Rü nhaã popera rü 
naxca̱x ta nixĩ i ngẽma taeneẽgü i 
cupatawa ngutaque̱xegüüxü̃ rü naxca̱x ta 
nixĩ taeja̱x i Ápia rü taeneẽ i Ariquípu i 
wüxigu tamaã Tupanaãxü̃́ puracüexü̃. 
3 Rü chanaxwa̱xe i Tanatü ja Tupana rü 
tórü Cori ja Ngechuchu ja Cristu pexü̃ 
narüngü̃xẽẽ rü pexü̃ nataãẽxẽẽ. 
 
Firemú rü aixcuma Ngechuchuaxü̃́ 
najaxõ rü jema jaxõgüxü̃xü̃ 
nangechaü̃ 
4 Rü guxü̃guma i ngẽxguma cuxna 
chacua̱xãchigu i chorü jumuxẽwa, rü 
Tupanana moxẽ chaxã cuxca̱x. 5 Erü nüxü̃ 
chacuáchiga na nhuxãcü nüxü̃́ cujaxõxü̃ ja 
tórü Cori ja Ngechuchu rü nhuxãcü nüxü̃ 
na cungechaü̃xü̃ i guxü̃ma i duü̃xü̃gü i 
Tupanaãrü ixĩgüxü̃. 6 Rü Tupanana naxca̱x 
chaca na cuxü̃ nangü̃xẽẽxü̃ca̱x na 
duü̃xü̃gümaã nüxü̃ cuixuxü̃ca̱x na 
nhuxãcü Cristuaxü̃́ jaxõgüxü̃ i jixemax, 
erü chanaxwa̱xe na meã nüxü̃ cucuáxü̃ na 
nhuxãcü Ngechuchu ja Cristugagu 
poraãcü tüxü̃ nangü̃xẽẽxü̃ ja Tupana. 7 Rü 
chama rü poraãcü chataãẽxü̃chi na 
nhuxãcü nüxü̃ cungechaü̃xü̃ i ngẽma 
jaxõgüxü̃. Erü cugagu nixĩ, Pa Chaueneẽx, 
na nataãẽgüxü̃ i ngẽma togü i jaxõgüxü̃. 
 
Firemúxü̃tawa rü Onéchimuca̱x 
wüxi ga ngü̃xẽẽca̱x ínaca ga Pauru 
8-9 Rü ngẽmaca̱x nangẽxma i wüxi i 
ngü̃xẽẽ i cuxü̃tawa naxca̱x 
íchacaxchaü̃xü̃. Rü dücax, Cristu nixĩ ja 
choxü̃ mucü rü ngẽmaca̱x choxü̃́ 
nangẽxma i pora na cuxü̃ chamuxü̃ na 
cunaxüxü̃ca̱x i ngẽma ngü̃xẽẽ i mexü̃ i tá 
cumaã nüxü̃ chixuxü̃. Notürü tama 
ngẽmaãcü cuxü̃ chamuxchaü̃ erü cuxü̃ 
changechaü̃, rü ngẽmaca̱x chauxca̱x 
narümemaẽ nixĩ na cuxü̃ 
chaca̱a̱xü̃marexü̃ naxca̱x i ngẽma. Rü 
chama i Pauru rü marü chaja rü nhu̱xma 
rü chapocu Ngechuchu ja Cristuca̱x. 10 Rü 
ngẽmaca̱x cuxna naxca̱x chacaxchaü̃ i 
wüxi i ngü̃xẽẽ naxca̱x i Onéchimu i nuã 
pocupataü̃wa chauxü̃tawa Cristuxü̃ 
 
POPERA GA FIREMÚCA̱X 
 
 
NAXÜMATÜXÜ̃ GA PAURU 
 
 
O Novo Testamento na língua ticuna do Brasil, 2da ed. ©2009, Liga Bíblica
549 
jaxuxü̃. Rü ngẽmaca̱x i nhu̱xma rü 
Tupanaãrü orewa rü chaune nixĩ. 11 Rü 
ü̃pa ga Onéchimu rü wüxi ga curü duü̃xü̃ 
ga taxuwama cuxü̃́ mexü̃ nixĩ. Notürü i 
nhu̱xma rü cuxü̃́ rü choxü̃́ rü ta name. 
12 Rü nhu̱xma rü cuxca̱x chanataeguxẽẽ i 
nüma i Onéchimu. Rü chanaxwa̱xe i meã 
cunajaxu, nhama choxü̃ cujaxuxü̃rüü̃. 
13 Chierü chanaxwa̱xe na nuxma 
chauxü̃tagu naxã́ũxü̃, rü na cuchicüü 
choxü̃ nangü̃xẽẽxü̃ca̱x i nhu̱xma na 
chapocuxü̃ naxca̱x i Tupanaãrü ore i 
mexü̃. 14 Notürü tama chanaxüxchaü̃ i 
ṯacü i taũta “Ngü̃” nhacuxü̃ choxü̃. Erü 
ngẽma ngü̃xẽẽ i cuxna naxca̱x chac̱axü̃, 
rü chanaxwa̱xe na curü ngúchaü̃tama 
jiĩxü̃ na cunaxüxü̃ i ngẽma rü tama i 
chorü mugagu na jiĩxü̃. 15 Rü bexmana 
Tupana nanaxwa̱xe na paxaãchi cuxna 
jaxũxü̃ ga Onéchimu na jixcama rü 
wenaxãrü cuxca̱x nataeguxü̃ca̱x rü 
ngẽmaãcü guxü̃gutáma cuxü̃tawa 
nangẽxmaxü̃ca̱x. 16 Notürü i nhu̱xma rü 
tama ngẽxü̃rüüxü̃mare i curü duü̃xü̃rüü̃ 
nixĩ, erü wüxi i curü düü̃xü̃ãrü jexera 
nixĩ i nhu̱xmax, erü taeneẽ i nüxü̃ 
ingechaü̃xü̃ nixĩ. Rü aixcuma poraãcü 
nüxü̃ changechaü̃ i chamax, notürü 
maneca i cuma rü jexeraãcü nüxü̃ 
cungechaü̃. Erü nhu̱xma rü tama wüxi i 
curü duü̃xü̃mare nixĩ, notürü wüxi i 
cueneẽ i tórü Coriaxü̃́ jaxõxü̃ nixĩ i 
nhu̱xmax. 17 Rü ngẽmaca̱x, rü ngẽxguma 
choxü̃ cuda̱xgu na aixcuma cueneẽ 
chiĩxü̃, rü chanaxwa̱xe i meã cunajaxu i 
Onéchimu, nhama choxü̃ cujaxuxü̃rüü̃. 
18 Rü ngẽxguma ṯacü rü chixexü̃ cumaã 
naxü̱xgu rü e̱xna ṯacü cuxü̃́ nangetanügu, 
rü chanaxwa̱xe i chamaã nüxü̃ cuixu na 
nhuxre jiĩxü̃, na chamatama cuxü̃́ 
chanaxütanüxü̃ca̱x. 19 Rü chamatama i 
Pauru rü cha̱xme̱xmaãxü̃chi 
chanaxümatü i nhaã popera. Rü aixcuma 
chamatama tá cuxü̃́ chanaxütanü. Rü 
tãũxü̃táma cuxna nüxü̃ chacua̱xãchixẽẽ 
na nhuxãcü choxü̃́ cunangetanüxü̃ i curü 
maxü̃ i taguma gúxü̃ i chaugagu 
Tupanaxü̃tawa cujaxuxü̃. 20 Rü 
ngẽmaãcü, Pa Chaueneẽx, rü 
chanaxwa̱xe i tórü Corigagu chauxca̱x 
cunaxü i ngẽma ngü̃xẽẽ. Rü chanaxwa̱xe 
i choxü̃ cutaãẽxẽẽ, erü chaueneẽ i 
Cristuaxü̃́ jaxõxü̃ cuixĩ. 21 Rü cuxca̱x 
chanaxümatü i nhaã popera erü nüxü̃ 
chacua̱x na aixcuma chauga cuxĩnüxü̃ rü 
tá cunaxüxü̃ i ngẽma cuxna naxca̱x 
chac̱axü̃ãrü jexera. 22 Rü ngẽxgumarüü̃ ta 
chanaxwa̱xe na chauxca̱x cunamexẽẽxü̃ i 
wüxi i nachica i ngextá tá nawa 
changuxü̃. Erü íchanaṉg̱uxẽẽ na Tupana 
tá nangãxü̃xü̃ i perü jumuxẽgü, rü tá 
choxü̃ nangü̃xẽẽxü̃ na pexü̃ 
íchajadauxü̃ca̱x. 
 
Pauru rü wenaxãrü Firemúxü̃ 
narümoxẽ rü naxca̱x ínaca na Cori 
ja Ngechuchu ja Cristu nüxü̃ 
rüngü̃xẽẽxü̃ 
23 Rü moxẽ cuxca̱x ngẽ́ma namu i 
Epáfra. Rü nüma rü wüxigu chamaã 
napocu naxca̱x ja Ngechuchu ja Cristu. 
24 Rü ngẽxgumarüü̃ ta moxẽ cuxca̱x 
ngẽ́ma namugü i Marcu, rü Aristácu, rü 
Dema rü Luca. Rü nümagü rü 
chamücügü nixĩgü i Tupanaãrü 
puracüwa. 25 Rü chanaxwa̱xe i tórü Cori 
ja Ngechuchu ja Cristu pexü̃ 
narüngü̃xẽẽ i guxãma i pemax. 
Rü nuãma cuxna, 
Pauru  
FIREMÚ 
O Novo Testamento na língua ticuna do Brasil, 2da ed. ©2009, Liga Bíblica
550 
 
Tupana rü Nanewa tamaã nidexa 
 
1
  
1 Nuxcüma ga Tupana rü 
muẽ̱xpü̱xcüna rü 
nagúxü̃raü̃xü̃ãcüma norü orearü 
uruü̃güwa tórü o̱xigümaã nidexa, rü 
namaã nüxü̃ nixu ga ṯacü nüxü̃́ na 
nanaxwa̱xexü̃. 2 Notürü i nhamaü̃cüü ja 
Tupana rü Nanewatama nixĩ i tamaã 
jadexaxü̃ rü tüxü̃ nüxü̃ nacua̱xẽẽxü̃ na 
nhuxãcü tüxü̃ nangü̃xẽẽchaü̃xü̃. Rü 
gumaxü̃ nixĩ ga namuxü̃ na naxüãxü̃ca̱x 
ga nhama ga naãne rü dauxü̃guxü̃ ga 
naãne rü üa̱xcü rü tawemacü rü 
woramacurigü rü ẽxtagü. Rü nhu̱xmachi 
guma Nanena nanana ga guxü̃ma ga 
jema na noxrü jiĩxü̃ca̱x. 3 Rü Nanewa 
nixĩ i nüxü̃ idauxü̃ na nhuxãcü 
namexẽchixü̃ i nüma ja Tupana. Rü 
nüma ja Nane rü Nanatü ja 
Tupanarüü̃tama nixĩ. Rü nhu̱xma na 
guxü̃ãrü ãẽ̱xgacü jiĩxü̃ ja Nane, rü 
guxü̃maãma inacua̱x rü norü ore i 
poraxü̃maã nanamu i guxü̃ma na nüma 
nanaxwa̱xexü̃ãcüma na jiĩxü̃ca̱x. Rü 
nüma ja Nane nixĩ ga taxca̱x najuxü̃ na 
nüxü̃ rüxoexü̃ca̱x ga tórü pecadugü. Rü 
jemawena rü Nanatüxü̃tawa naxũ i 
dauxü̃guxü̃ i naãnewa. Rü jéma 
Nanatüarü tügünecüwawa najarüto erü 
guxü̃ãrü ãẽ̱xgacü nixĩ i nhu̱xmax. 
 
Tupana Nane rü guxü̃ma i orearü 
ngeruü̃gü i dauxü̃cü̱̃ã̱xétüwa 
nangẽxma 
4 Rü nhu̱xma i nüma ja Nane rü 
guxü̃ma i Tupanaãrü orearü ngeruü̃gü i 
dauxü̃cü̱̃ã̱xãrü jexera nixĩ rü naẽ́tüwa 
nangẽxma jerü jemaãcü nanaxuegu ga 
Nanatü. 5 Rü ngẽmaãcü nixĩ i nhu̱xma 
jerü ga Tupana rü taguma wüxi ga norü 
orearü ngeruü̃xü̃ nhanagürü: 
“Cuma nixĩ i Chaune. Rü nhu̱xma 
chanango̱xẽẽ na aixcuma 
Chaune cuiĩxü̃”, 
nhanagürü. Rü taguma wüxi ga norü 
orearü ngeruü̃chiga nhanagürü: 
“Chama nixĩ i Nanatü chiĩxü̃ rü 
nüma rü Chaune nixĩ”, 
nhanagürü. 6 Notürü jexguma nhama ga 
naãnewa namuãgu ga Nane ja guxü̃ẽ́tüwa 
ngẽxmacü, rü nhanagürü ga Tupana: 
“Chanaxwa̱xe i guxü̃ma i chorü 
orearü ngeruü̃gü i dauxü̃cü̱̃ã̱x 
 
POPERA GA JUDÉUGÜ 
 
GA JAXÕGÜXÜ̃CA̱X ÜMATÜXÜ̃ 
 
 
O Novo Testamento na língua ticuna do Brasil, 2da ed. ©2009, Liga Bíblica
551 
rü nüxü̃ nicua̱xüü̃gü ja 
Chaune”, 
nhanagürü. 7 Rü jexguma norü orearü 
ngeruü̃gü ga dauxü̃cü̱̃ã̱xchiga jadexagu 
ga Tupana, rü nhanagürü: 
“Chama chanaxwa̱xexü̃ãcüma 
chanamu i ngẽma chorü orearü 
ngeruü̃gü i chorü ngü̃xẽẽruü̃gü 
ixĩgüxü̃. Rü ngẽxguma 
chanaxwa̱xegu rü nhama 
buanecü rü nhama üxüemarüü̃ 
chajaxĩgüxẽẽ, rü chanaporaexẽẽ 
na naxügüãxü̃ca̱x i chorü 
ngúchaü̃”, 
nhanagürü. 8 Notürü jexguma Nanechiga 
jadexagu ga Tupana rü nhanagürü: 
“Cuma rü chauxrüü̃ Tupana cuixĩ. 
Rü guxü̃gutáma ãẽ̱xgacü cuixĩ. 
Rü aixcuma meã guxü̃maã 
icucua̱x erü aixcumacü cuixĩ. 
9 Rü nüxü̃ cungechaü̃ i guxü̃ma i 
ngẽma nacüma i mexü̃ notürü 
nachi cuxai i guxü̃ma i ngẽma 
nacüma i chixexü̃. Rü 
ngẽmaca̱x i chama na Cunatü ja 
Tupana chiĩxü̃ rü guxãẽ́tüwa 
cuxü̃ changẽxmaxẽẽ rü guxããrü 
jexera cuxü̃ chataãẽxẽẽ”, 
nhanagürü. 10 Rü jexgumarüü̃ ta Nanexü̃ 
nhanagürü ga Tupana: 
“Cuma rü guxü̃ãrü Cori cuixĩ. Rü 
noxriarü ügügumama ga 
jexguma natau̱xgutama ga 
nhama ga naãne, rü cuma nixĩ 
ga cunaxüxü̃. Rü cumatama 
nixĩ ga cunaxüxü̃ ga üa̱xcü rü 
tawemacü rü guxü̃ma ga 
ẽxtagü. 11 Rü guxü̃ma i ngẽma 
rü tá nagu̱x, notürü i cuma rü 
guxü̃gutáma cungẽxmaẽcha. Rü 
guxü̃ma i ngẽma rü nhama 
naxchirurüü̃ tá nangaue. 12 Rü 
nhama wüxi i naxchiru i 
ṉg̱auxü̃ i ngẽ́ma ita̱xmarexü̃rüü̃ 
tá ícunawogü i nhama i naãne 
rü guxü̃ma i dauxü̃wa nüxü̃ 
idauxü̃. Rü to i 
ngexwacaxü̃xü̃maã tá 
cunaxüchicüü, nhama wüxi i 
naxchiru i ṉg̱auxü̃ i 
ngexwacaxü̃xü̃maã 
ixüchicüüxü̃rüü̃. Notürü i cuma 
rü tá cunaxa̱i̱xrügumaraxü̃ẽcha 
rü tagutáma cuju”, 
nhanagürü ga Tupana. 13 Rü Tupana rü 
nhanagürü nüxü̃: 
“¡Nuã chauxü̃tawa rüto nhu̱xmatáta 
nüxü̃ cuxü̃ charüporamaẽxẽẽ i 
guxü̃ma i curü uwanügü!” 
nhanagürü. Notürü ga Tupana rü 
taguma jema nhanagürü nüxü̃ ga 
ngẽxü̃rüüxü̃ ga norü orearü ngeruü̃gü ga 
dauxü̃cü̱̃ã̱x. 14 Rü guxü̃ma i Tupanaãrü 
orearü ngeruü̃gü i dauxü̃cü̱̃ã̱x rü naãẽgü 
i Tupanaãxü̃́ puracüexü̃ nixĩgü. Rü 
nüma ja Tupana rü núma nanamugü na 
nüxü̃ janangü̃xẽẽgüxü̃ca̱x i guxü̃ma i 
ngẽma duü̃xü̃gü i Tupana naxwa̱xexü̃ na 
najauxgüãxü̃ i maxü̃ i taguma gúxü̃. 
 
Tama name i nüxü̃ taxoe i ngẽma 
maxü̃ i Tupana tüxna uaxü̃xü̃ 
 
2
  
1 Rü nhu̱xma na nüxü̃ icuáxü̃ na 
guxü̃ma i Tupanaãrü orearü 
ngeruü̃gü i dauxü̃cü̱̃ã̱xãrü jexera jiĩxü̃ ja 
Nane, rü ngẽmaca̱x tanaxwa̱xe i 
jexeraãcü meã naga taxĩnüẽ i ngẽma ore 
i Nanechiga nüxü̃ ixĩnüẽxü̃, erü tama 
tanaxwa̱xe na nüxü̃ rüxoexü̃ na 
jaxõgüxü̃. 2 Rü jexguma taũta Nane ja 
EBRÉUGÜ 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
552 
Cristuxü̃ núma namuxgu ga Tupana, rü 
norü orearü ngeruü̃gü ga 
dauxü̃cü̱̃ã̱xgüwa duü̃xü̃gümaã nüxü̃ nixu 
ga norü mugü na naga naxĩnüẽxü̃ca̱x. 
Rü jema mugü rü aixcuma napora jerü 
guxü̃ma ga jema duü̃xü̃gü ga tama naga 
ĩnüẽxü̃, rü jema mugü nüxü̃ 
ixuxü̃ãcüma Tupana nanapocue. 3 Rü 
jexguma jemaãcü napocueãgu ga jema 
duü̃xü̃gü ga tama naga ĩnüẽxü̃, ¿rü 
nhuxũcürüwa i jixema i naxchaxwa 
ibuxmüxü̃ na tama tüxü̃ napocuexü̃ca̱x 
ega nüxü̃ ixoegu i ngẽma maxü̃ i 
mexẽchixü̃ i nhu̱xma Cristugagu tüxna 
naxuaxü̃xü̃? Rü dücax, nümatama ja 
tórü Cori nixĩ ga nüxĩra naxunagüãxü̃ 
ga jema maxü̃, rü nhu̱xmachi jixcaama 
nixĩ ga jema nüxü̃ ĩnüẽxü̃ ga nüxĩ meã 
tüxü̃ nüxü̃ nacua̱xẽẽxü̃ na aixcuma jiĩxü̃ 
i tüxü̃́ nangẽxmaxü̃ i ngẽma maxü̃ ega 
nüxü̃́ jaxõgügu ja Cristu. 4 Rü nümatama 
ga Tupana rü ta taxca̱x nanango̱xẽẽ na 
aixcuma jiĩxü̃ i Cristugagu tüxü̃́ na 
nangẽxmaxü̃ i ngẽma maxü̃. Jerü nüma 
ga Tupana rü norü duü̃xü̃güwa nanaxü 
ga muxü̃ma ga mexü̃ ga taxü̃gü rü 
inanawe̱x ga muxü̃ma ga cua̱xruü̃gü. Rü 
jexguma nagúxü̃raü̃ãcüma tüxna 
namuãgu ga Naãẽ i Üünexü̃ jema nüma 
nanaxwa̱xexü̃ãcüma, rü jexguma nixĩ ga 
wenaxãrü tüxü̃ nüxü̃ nadauxẽẽxü̃ na 
aixcuma jiĩxü̃ na Cristugagu tüxü̃́ 
nangẽxmaxü̃ i ngẽma maxü̃. 
 
Tupana rü nhama ga naãnewa 
nanamu ga Ngechuchu ja Cristu na 
taxrüü̃ duü̃xü̃xü̃ jiĩxü̃ca̱x 
5 Rü nhu̱xma rü guxü̃ma i ngẽma 
mexü̃gü i Cristugagu tüxü̃́ ngẽxmaxü̃ i 
pemaã nüxü̃ tixuchigaxü̃, rü Tupana rü 
taguma dauxü̃cü̱̃ã̱x ga norü orearü 
ngeruü̃güna naxãga na namaã 
inacua̱xgüxü̃ca̱x. Notürü duü̃xü̃güxü̃ 
nixĩ ga namuxü̃ na namaã 
inacua̱xgüxü̃ca̱x ga guxü̃ma ga jema 
mexü̃gü. 6 Erü wüxiwa i Tupanaãrü ore i 
ümatüxü̃wa rü nhanagürü: 
“Pa Tupanax, ¿rü ṯacü nixĩ i 
duü̃xü̃gü rü ngẽmaca̱x nagu 
curüxĩnüxü̃? ¿Rü ṯacüwa name 
rü ngẽmaca̱x nüxü̃ 
cungechaü̃xü̃? 7 Rü paxaãchi 
curü orearü ngeruü̃ ga 
dauxü̃cü̱̃ã̱xgütüü̃wa 
cunajexmagüxẽẽ ga duü̃xü̃gü, 
notürü i nhu̱xma rü aixcuma 
cunaporaexẽẽ rü cujataxẽẽ. 8 Rü 
naxme̱xwa cunangẽxmaxẽẽ i 
guxü̃ma i nhama i naãnewa 
ngẽxmaxü̃”, 
nhanagürü i ngẽma orewa. Rü jemaãcü 
nixĩ ga Tupana ga duü̃xü̃güme̱xẽwa 
najexmagüxẽẽãxü̃ i guxü̃ma i nhama i 
naãnewa ngẽxmaxü̃. Rü nataxuma i ṯacü 
i nhama i naãnewa i tama naxme̱xwa 
nangẽxmaxẽẽxü̃. Notürü woo na 
ngẽmaãcü jiĩxü̃, rü nhu̱xma rü ta taũta 
nüxü̃ tadau na duü̃xü̃güme̱xẽwa 
nangẽxmaxü̃ i guxü̃ma i nhama i 
naãnewa ngẽxmaxü̃. 9 Notürü nüxü̃ 
tadau ja Ngechuchu ja aixcuma 
guxü̃maãma icuácü. Rü jexguma 
Tupana nhama ga naãnewa namu̱xgu rü 
paxaãchi norü orearü ngeruü̃ ga 
dauxü̃cü̱̃ã̱xgüarü nhaxtüwaama 
nanaxüxẽẽ. Notürü i nhu̱xma ja Tupana 
rü poraãcü Ngechuchuxü̃ nataxẽẽ rü 
ãẽ̱xgacü ja tacü najaxĩxẽẽ jerü ngúxü̃ 
ninge rü guxü̃ma ga duü̃xü̃güca̱x naju 
jerü jemaãcü nanaxwa̱xe ga Tupana 
EBRÉUGÜ 2 
O Novo Testamento na língua ticuna do Brasil, 2da ed. ©2009, Liga Bíblica
553 
jerü tüxü̃ nangechaü̃ rü tüxü̃ 
narüngü̃xẽẽchaü̃. 10 Jerü ga Tupana rü 
nanaxwa̱xe na guxü̃ma i naxãcügü nüxü̃́ 
nangẽxmaxü̃ca̱x i nachica i mexü̃ i 
naxü̃tawa. Rü jemaca̱x nhama ga 
naãnewa nanamu ga Ngechuchu ja 
Cristu na ngúxü̃ jangexü̃ca̱x rü taxca̱x 
najuxü̃ca̱x na aixcumaxü̃chi tüxü̃́ 
nangẽxmaxü̃ca̱x i maxü̃ i taguma gúxü̃. 
Rü name nixĩ na jemaãcü naxüãxü̃ ga 
Tupana jerü nümatama nixĩ ga naxüãxü̃ 
ga guxü̃ma rü name̱xwa nangẽxma na 
nüma nanaxwa̱xexü̃ãcüma namaã 
inacuáxü̃ca̱x. 11 Rü Ngechuchu nixĩ ja 
tüxü̃ imexẽẽgücü na Tupanape̱xewa 
ixüünegüxü̃ca̱x. Rü nhu̱xma i nüma ja 
Ngechuchu ja tüxü̃ imexẽẽgücü rü 
guxãma i jixema na tüxü̃ 
jaxüünexẽẽgüxü̃ rü wüxitama nixĩ ja 
Tanatü. Rü ngẽmaca̱x nixĩ i nüma ja 
Ngechuchu ja Tupana Nane, rü tama 
taxca̱x naxãnexü̃ na naẽneẽgümaã tüxü̃ 
naxuxü̃. 12 Erü Tupanaãrü ore i 
ümatüxü̃wa rü nhanagürü ga Nane: 
“Rü chaueneẽgüxü̃ tá nüxü̃ 
chacua̱xẽẽ i cuchiga, Pa 
Chaunatüx. Rü norü 
ngutaque̱xegüwa rü tá cuxca̱x 
chawijae na ngẽmaãcü cuxü̃ 
chicua̱xüüxü̃ca̱x”, 
nhanagürü. 13 Rü toxnamana i 
Tupanaãrü ore i ümatüxü̃wa rü 
nhanagürü ta ga Nane: 
“Cuxü̃́ chajaxõ, Pa Chaunatüx, erü 
nüxü̃ chacua̱x rü tá choxü̃ 
curüngü̃xẽẽ”, 
nhanagürü. Rü nhanagürü ta: 
“Rü daxe chixĩ, Pa Chaunatüx, 
namaã i cuxacügü i chaueneẽgü 
i choxna cumugüxü̃”, 
nhanagürü. 14 Rü nüma ga Ngechuchu 
nüxü̃ nacua̱x na duü̃xü̃gü ixĩgüxü̃, rü 
jemaca̱x nhama ga naãnewa naxũ na 
taxrüü̃tama naxãmachixü̃ca̱x rü 
naxãgüxü̃ca̱x na jemaãcü taxca̱x 
najuxü̃ca̱x na jema norü jumaã nüxü̃ 
naporamaẽxü̃ca̱x ga Chataná ga noxri 
nüxü̃́ jexmaxü̃ ga pora na tüxü̃ 
ijanatauxexẽẽxü̃ca̱x. 15 Rü jemaãcü 
nanaxü ga Ngechuchu na 
Chatanáme̱xẽwa tüxü̃ 
ínanguxü̃xẽẽxü̃ca̱x ja guxãma ja jíxema 
noxri naxca̱x muü̃ẽxẽ ga na tajuexü̃. 
16 Rü jemaca̱x nhama ga naãnewa nangu 
ga Ngechuchu na taxca̱x najuxü̃ca̱x i 
guxãma i jixema na Abrã́ũrüü̃ jaxõgüxü̃. 
Rü tama dauxü̃cü̱̃ã̱x i orearü 
ngeruü̃güca̱x naju, notürü taxca̱x nixĩ ga 
najuxü̃. 17 Rü nüma ga Ngechuchu rü 
nanaxwa̱xe na jixema i naẽneẽgü 
ixĩgüxü̃rüü̃tama nügü na jaxĩxẽẽxü̃ na 
jemaãcü aixcuma mecümacü ja nüxü̃́ 
ingechaü̃tümüü̃gücü ja tórü chogüruü̃ 
jiĩxü̃ca̱x i Tupanape̱xewa. Rü jemaca̱x 
nixĩ ga nügü inaxãxü̃ rü najuxü̃ na 
jemaãcü Tupana duü̃xü̃güaxü̃́ nüxü̃ 
ngechaü̃xü̃ca̱x i norü pecadugü. 18 Rü 
jema nümatama ngúxü̃ na jangexü̃ ga 
jexguma Chataná nüxna ĩnügu, rü 
ngẽmaca̱x i nhu̱xma rü nüxü̃ nacua̱x na 
tüxü̃ nangü̃xẽẽxü̃ ja jíxema Chataná 
tüxna ĩnüxẽ. 
 
Ngechuchu rü Muĩséétüwa 
nangẽxma 
 
3
  
1 Rü nhu̱xma Pa Chaueneẽgü ja 
Tupanape̱xewa Üünegüxe, rü pexü̃ 
nixĩ ja Tupana ijadexechixü̃ na norü 
duü̃xü̃gü peixĩgüxü̃ca̱x. Rü ngẽmaca̱x 
name nixĩ i aixcuma meã nagu 
EBRÉUGÜ 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
554 
perüxĩnüẽ ja Ngechuchu ja Cristu ja 
Tupana núma namucü. Rü nüma ja 
Ngechuchu nixĩ i tórü chogüruü̃ i 
Tupanape̱xewa tüxü̃ ixüünexẽẽcü. Rü 
jimaãxü̃́ nixĩ i jaxõgüxü̃. 2 Rü Tupana rü 
marü Ngechuchuxü̃ naxuneta na 
naxüãxü̃ca̱x ga jema puracü ga Tupana 
nüxna ãxü̃. Rü nüma ga Ngechuchu rü 
aixcuma Nanatüga naxĩnü rü 
najanguxẽẽ ga jema puracü jexgumarüü̃ 
ga Muĩsé meãma na naxüxü̃ ga jema 
puracü ga Tupana nüxna ãxü̃ na nüxna 
nadauxü̃ca̱x ga Tupanaãrü duü̃xü̃gü ga 
Judéugü. 3 Rü woo ga noxri rü Muĩséxü̃ 
nitaégacüüxẽẽ ga Tupana, notürü i 
nhu̱xma rü Muĩséarü jexera 
Ngechuchuxü̃ nixĩ i jataégacüüxẽẽxü̃. 
Rü wüxi ja ĩpata ja ngexwacax 
ixüxü̃nerüü̃ nixĩ, erü woo ngẽma 
ĩpatamaã tataãẽ, notürü ngẽma 
jexeraãcü nüxü̃ icua̱xüüxü̃ nixĩ i ngẽma 
ĩpataarü üruü̃. 4 Rü guxü̃nema ja ĩ rü 
nüxü̃́ nangẽxma i norü üruü̃. Notürü 
guxü̃ma i ṯacü i ngẽxmaxü̃, rü Tupana 
nixĩ ja naxücü. 5 Rü Muĩsé rü wüxi ga 
Tupanaãrü duü̃xü̃ ga aixcuma mexü̃ nixĩ 
jerü meã nüxna nadau ga Tupanaãrü 
duü̃xü̃gü ga Judéugü, jema Tupana 
namaã nüxü̃ ixuxü̃rüü̃. Rü nüma ga 
Muĩsé nixĩ ga jema duü̃xü̃gümaã nüxü̃ 
jaxuxü̃ ga nhuxãcü Tupana tá jixcüra 
nüxü̃ na rüngü̃xẽẽxü̃. 6 Notürü nüma ja 
Ngechuchu rü Muĩséarü jexera nixĩ erü 
Tupana Nanexü̃chi nixĩ. Rü nüma nixĩ i 
nüxna nadauxü̃ i guxü̃ma i ngẽma 
Tupanaãrü duü̃xü̃gü ixĩgüxü̃. Rü jixema 
rü ta Tupanaãrü duü̃xü̃gü tixĩgü ega 
aixcuma Ngechuchuaxü̃́ jaxõgügu rü 
taguma nüxü̃ rüxoegu. Rü Tupana 
nanaxwa̱xe na guxü̃guma 
Ngechuchumaã itaãẽgüxü̃ erü nüxü̃ 
tacua̱x na wüxi i ngunexü̃ rü tá taxca̱x 
nataeguxü̃ na wüxiwa namaã 
ingẽxmagüxü̃ca̱x. 
 
Tupanaãrü duü̃xü̃gü rü tá 
inarüngü̃ẽ 
7-8 Rü ngẽmaca̱x i Tupanaãrü ore i 
ümatüxü̃wa rü nhanagürü i Naãẽ i 
Üünexü̃: 
“Rü nhu̱xma na nüxü̃ pexĩnüẽxü̃ i 
ngẽma Tupana pemaã nüxü̃ 
ixuxü̃, rü tama name na nüxü̃ 
pexoexü̃, jexgumarüü̃ ga na 
naxügüãxü̃ ga jema duü̃xü̃gü ga 
Tupanaxü̃ ügüxü̃ rü tama naga 
ĩnüẽxü̃ ga jexguma Muĩséwe 
naxĩxgu ga jema naãne ga 
ngextá taxúema íxãpataxü̃wa”. 
9 Rü jemaca̱x ga Tupana rü nhanagürü: 
“Rü jéma nixĩ ga chixexü̃ naxügüxü̃ 
ga nuxcümaxü̃güxü̃ ga perü 
o̱xigü jerü choxü̃ naxügü jerü 
tama choxü̃́ najaxõgüchaü̃. Rü 
jemaãcü nanaxügü woo 40 ga 
taunecügu nüxü̃ na nadaugüxü̃ 
ga jema mexü̃gü ga üünexü̃ ga 
nape̱xewa chaxüxü̃. 10 Rü 
jemaca̱x namaã chanu ga jema 
duü̃xü̃gü, rü nhacharügü nüxü̃: 
‘Pema rü guxü̃guma 
chixexü̃guxicatama 
perüxĩnüẽẽcha, rü taguma 
penaxüxchaü̃ i ngẽma 
chanaxwa̱xexü̃ na penaxüxü̃’, 
nhacharügü nüxü̃. 11 Rü 
jemaca̱x nixĩ ga namaã 
chanuxü̃ ga jema duü̃xü̃gü, rü 
aixcumaxü̃chi namaã nüxü̃ 
chixu na tãũxü̃táma jema naãne 
EBRÉUGÜ 3 
O Novo Testamento na língua ticuna do Brasil, 2da ed. ©2009, Liga Bíblica
555 
ga noxri namaã 
ichaxunetaxü̃wa nangugüxü̃ na 
ngẽxma nangü̃ẽxü̃ca̱x”, 
nhanagürü ga Tupana. 12 Rü nhu̱xma Pa 
Chaueneẽgüx, rü name nixĩ i pegüna 
pedaugü na tama ngürüãchi pechixearü 
maxü̃ã́xü̃ca̱x, rü ngẽmagagu na nüxü̃ 
perüxoexü̃ na Tupana ja maxü̃cüaxü̃́ na 
pejaxõgüxü̃. 13 Notürü nhu̱xma pexü̃́ 
natauxchagu, rü name nixĩ na 
wüxichigü pegüaxü̃́ penangúchaü̃xẽẽxü̃ 
i guxü̃ i ngunexü̃gu na taxúema i 
petanüwa Tupanaxü̃ taxoxü̃ca̱x nagagu i 
ngẽma pecadu i pexü̃ womüxẽẽchaü̃xü̃. 
14 Rü Cristuaxü̃́ tajaxõgü rü jemaãcü 
tanajaxu ga tórü maxü̃ ga noxrix. Rü 
ngẽxguma noxrirüü̃tama guxü̃guma meã 
nüxü̃́ jaxõgüechagu rü tama nüxü̃ 
rüxoegu, rü tá namaã tüxü̃́ nangẽxma i 
tachica i dauxü̃guxü̃ i naãnewa. 
15 Notürü nhu̱xma nixĩ i namexü̃ na 
meãma jaxõgüxü̃. Rü ngẽmaca̱x i 
Tupanaãrü ore i ümatüxü̃wa rü 
nhanagürü: 
“Rü nhu̱xma na nüxü̃ pexĩnüẽxü̃ i 
ngẽma Tupana pemaã nüxü̃ 
ixuxü̃, rü tama name na nüxü̃ 
pexoexü̃, jexgumarüü̃ ga na 
naxügüãxü̃ ga jema duü̃xü̃gü ga 
tama Tupanaga ĩnüẽxü̃ ga 
jexguma Muĩséwe naxĩxgu ga 
jema naãne ga ngextá taxúema 
íxãpataxü̃wa”, 
nhanagürü. 16 ¿Rü texégü tixĩ ga guxema 
nüxü̃ ĩnüẽxẽ ga jema Tupana tümamaã 
nüxü̃ ixuxü̃, rü nhu̱xmachi tama 
Tupanaga ĩnüẽxẽ? Rü pemaã nüxü̃ 
chixu rü jemagü nixĩ ga jema duü̃xü̃gü 
ga Muĩsé Ejituanewa ínguxü̃xẽẽxü̃. 
17 ¿Rü texémaã nixĩ ga nanuxü̃ ga 
Tupana ga 40 ga taunecügu? Rü pemaã 
nüxü̃ chixu rü namaã nanu ga jema 
duü̃xü̃gü ga chixexü̃ ügüxü̃. Rü jemaca̱x 
jema nachica ga ngextá taxúema 
íxãpataxü̃gu najue. 18 ¿Rü texégümaã 
nixĩ ga aixcumaxü̃chi inaxunetaxü̃ ga 
Tupana na tãũxü̃táma jema naãnewa 
nangugüxü̃ na jexma nangü̃ẽxü̃ca̱x? Rü 
pemaã nüxü̃ chixu, rü jemagü nixĩ ga 
jema duü̃xü̃gü ga tama naga ĩnüẽxü̃. 
19 Rü ngẽmawa nüxü̃ tacua̱x na 
taxucürüwama jema naãne ga noxri 
Tupana namaã ixunetaxü̃wa nangugüxü̃ 
ga jema duü̃xü̃gü, jerü tama nüxü̃́ 
najaxõgü. 
 
4
  
1 Rü ngẽmaca̱x i nhu̱xma na 
Tupana tamaã ixunetaxü̃ na 
nügüxü̃tawa tá tüxü̃ jachocuxẽẽxü̃ na 
ngẽxma rüngü̃ẽxü̃ca̱x, rü tanaxwa̱xe i 
taxuãẽgü, na tama ngürüãchi wüxie i 
tatanüwa tama ngẽxma taxücuxü̃. 2 Erü 
nhu̱xma i jixema rü marü nüxü̃ taxĩnüẽ i 
Tupanaãrü ore i mexü̃, jexgumarüü̃ ga 
jema nuxcümaxü̃güxü̃ ga duü̃xü̃gü nüxü̃ 
na naxĩnüẽxü̃. Notürü nümagü ga jema 
duü̃xü̃gü rü taxuwama nüxü̃́ name ga 
nüxü̃ na naxĩnüẽxü̃ ga jema ore jerü 
tama jema naga ĩnüẽxü̃rüü̃ aixcuma 
nüxü̃́ najaxõgü. 3-4 Notürü i jixema na 
jaxõgüxü̃, rü tá aixcuma Tupanaxü̃tawa 
tichocu na ngẽxma rüngü̃ẽxü̃ca̱x. Rü 
wüxiwa i Tupanaãrü ore i ümatüxü̃wa 
rü ngü̃xchigaarü ngunexü̃chigaxü̃ nixu, 
rü nhanagürü: 
“Rü 6 ga ngunexü̃gu nixĩ ga 
nagu̱xẽẽãxü̃ ga norü puracü ga 
Tupana. Rü jexguma norü 7 ga 
ngunexü̃wa nanguxgu rü 
guxü̃ma ga norü puracüna 
narüngü̃”, 
EBRÉUGÜ 3 
,  
4 
O Novo Testamento na língua ticuna do Brasil, 2da ed. ©2009, Liga Bíblica
556 
nhanagürü. Rü nuxcüma ga Tupana rü 
nanaxwa̱xe na nangü̃ẽxü̃ ta ga jema 
nuxcümaxü̃güxü̃ ga tórü o̱xigü ga 
Muĩséwe rüxĩxü̃. Notürü ga nümagü rü 
tama nüxü̃́ najaxõgüchaü̃ rü tama naga 
naxĩnüẽ. Rü jemaca̱x ga Tupana rü norü 
ore i ümatüxü̃wa rü nhanagürü: 
“Jema duü̃xü̃gü rü tama choxü̃́ 
najaxõgü rü jemaca̱x namaã 
chanu rü aixcumaxü̃chi namaã 
nüxü̃ chixu na tãũxü̃táma jema 
naãne ga namaã 
ichaxunetaxü̃wa nangugüxü̃ na 
ngẽxma nangü̃ẽxü̃ca̱x”, 
nhanagürü. 5-6 Rü jemaãcü ga jema 
duü̃xü̃gü ga nüxĩra nüxü̃ ĩnüẽxü̃ ga 
Tupanaãrü ore i mexü̃, rü tama nawa 
nichocu ga jema nachica ga Tupana 
namaã nüxü̃ ixuxü̃, jerü tama naga 
naxĩnüẽ. Rü ngẽmaca̱x nixĩ i Tupanaãrü 
ore i ümatüxü̃wa i nhaxü̃: 
“Ngẽma duü̃xü̃gü i tama chauga 
ĩnüẽxü̃ rü tãũxü̃táma ngẽma 
nachica i namaã 
ichaxunetaxü̃wa nichocu na 
ngẽxma nangü̃ẽxü̃ca̱x”, 
nhaxü̃. Notürü nhu̱xma rü ta nangẽxma 
i nachica i tümaca̱x ja jíxema ngẽxma 
Tupanaxü̃tagu chocuchaü̃xẽ na ngẽxma 
tarüngü̃ẽxü̃ca̱x. 7-8 Rü ngẽma nachica i 
ngextá nagu nangü̃ẽxü̃ i duü̃xü̃gü rü 
tama jema naãne ga nuxcümaxü̃güxü̃ ga 
tórü o̱xigüxacügü tümaãrü ãẽ̱xgacü ga 
Jochuémaã tajauxgüxü̃ nixĩ. Jerü 
jexguma chi jema naãne jixĩgu, rü 
Tupana rü tau chima wenaxãrü nüxü̃ 
naxuneta ga to ga ngunexü̃ na nagu 
naxü̃tawa jachocuxü̃ca̱x na ngẽxma 
nangü̃ẽxü̃ca̱x i duü̃xü̃gü. Rü jemaca̱x ga 
Tupana rü wenaxãrü nüxü̃ naxuneta i 
wüxi i to i ngunexü̃ na naxü̃tawa 
jachocuxü̃ca̱x i duü̃xü̃gü na ngẽxma 
nangü̃ẽxü̃ca̱x. Rü ngẽma ngunexü̃ rü 
nhu̱xma nixĩ. Rü jemaca̱x ga Tupana rü 
mucüma ga taunecü ga Muĩséwena rü 
Dawímaã nüxü̃ nixu ga jema norü ore 
ga ümatüxü̃ i nhaxü̃: 
“Rü nhu̱xma na nüxü̃ pexĩnüẽxü̃ i 
ngẽma Tupana pemaã nüxü̃ 
ixuxü̃, rü tama name na nüxü̃ 
pexoexü̃”, 
nhaxü̃. Rü jematama nixĩ ga ore ga 
marüchire̱x pemaã nüxü̃ chixuxü̃. 9 Rü 
ngẽmaca̱x i nhu̱xma rü ta nangẽxma i 
wüxi i nachica i üünexü̃ i nagu tá 
aixcuma nangü̃ẽxü̃ i ngẽma Tupanaãrü 
duü̃xü̃gü ixĩgüxü̃. 10 Rü jíxema 
Tupanaxü̃tawa ichocuxe na ngẽxma 
tarüngü̃ẽxü̃ca̱x, rü nüxna tarüngü̃ẽ i 
guxü̃ma i tümaãrü puracügü 
jexgumarüü̃ ga Tupana rü nüxna na 
nangü̃xü̃ ga norü puracügü ga jexguma 
naãne naxü̱xguwena. 11 Rü ngẽmaca̱x 
tanaxwa̱xe i meã tajaxõgü rü naga 
taxĩnüẽ na ichocuxü̃ca̱x i ngextá Tupana 
tüxü̃ írüngü̃ẽxẽẽxü̃wa. Erü tama 
tanaxwa̱xe na texé ngürüãchi jema 
nuxcümaxü̃güxü̃ ga duü̃xü̃gü ga tama 
Tupanaga ĩnüẽxü̃rüü̃ norü orexü̃ na 
taxoxü̃. 12 Erü Tupanaãrü ore rü namaxü̃ 
rü naporaxü̃chi. Rü wüxi i tara i 
guxü̃cüwawa meã waixmaguxü̃ãrü 
jexera nixĩ na natéxü̃. Erü ngẽma ore rü 
tawa nixücu nhu̱xmata taãẽwa nangu, 
rü nhu̱xmata nawa nangu i ngẽma 
wüxichigü nagu rüxĩnüxü̃. Rü ngẽmaãcü 
meãma nanango̱xẽẽãma i guxü̃ma i 
ngẽma jixicatama nagu rüxĩnüxü̃ rü 
tüxü̃́ ngúchaü̃xü̃. 13 Rü nataxutáma i 
ṯacü i Tupana üxü̃ i tá naxchaxwa nügü 
EBRÉUGÜ 4 
O Novo Testamento na língua ticuna do Brasil, 2da ed. ©2009, Liga Bíblica
557 
icúxü̃ erü nape̱xewa rü guxü̃ma meã 
nango̱x. Rü guxü̃xü̃ nadau rü guxü̃xü̃ 
nacua̱x ja jima tá tüxna c̱acü na namaã 
nüxü̃ ixuxü̃ca̱x i tórü maxü̃chiga. 
 
Ngechuchu rü mecüxü̃chi ja tórü 
ngü̃xẽẽruü̃ nixĩ i Tupanape̱xewa 
14 Ngechuchu ja Tupana Nane rü 
mecüxü̃chi ja tórü ngü̃xẽẽruü̃ nixĩ i 
Nanatüpe̱xewa. Rü nhu̱xma rü 
dauxü̃guxü̃ i naãnewa i Nanatüxü̃tawa 
nangẽxma na ngẽ́ma taétüwa 
nachogüxü̃ca̱x. Rü ngẽmaca̱x tanaxwa̱xe 
i guxü̃guma nüxü̃́ tajaxõgüecha rü 
taguma nüxü̃ tarüxoe. 15 Rü nüma ja 
Ngechuchu rü aixcuma nüxü̃ nacua̱x na 
tüxü̃ nangü̃xẽẽxü̃ erü nüxü̃ nacua̱x na 
nhuxãcü tüxü̃́ naguxchaxü̃ i ngẽxguma 
Chataná tüxna ĩnügu rü pecadugu tüxü̃ 
nanguxẽẽchaü̃gu, jerü nüxna rü ta 
naxĩnü ga Chataná, ngẽma tüxna na 
naxĩnüxü̃rüü̃. Notürü nüma ga 
Ngechuchu rü taguma chixexü̃ naxü. 
16 Rü nhu̱xma na tüxü̃́ nangẽxmaxü̃ ja 
tórü ngü̃xẽẽruü̃ ja Ngechuchu, rü name 
nixĩ i tama imuü̃ẽãcüma nüxna 
tangaicamagü ja tórü ãẽ̱xgacü ja 
Tupana ja tüxü̃ ngechaü̃cü. Rü 
tanaxwa̱xe na ngẽmaãcü nüxna 
ingaicamagüxü̃ na nüxü̃́ 
ingechaü̃tümüü̃güxü̃ca̱x rü tüxü̃ 
nangechaü̃ãcüma tüxü̃ nangü̃xẽẽxü̃ca̱x i 
ngẽxguma guxchaxü̃gü tüxna 
ngaicamagu. 
 
5
  
1 Nuxcüma ga Tupana rü Muĩsémaã 
nüxü̃ nixu na Arã́ũ jiĩxü̃ca̱x ga 
Judéugüarü paigüeru ixĩcü na guma 
duü̃xü̃güétüwa chogüxü̃ca̱x ga 
Tupanape̱xewa. Rü guxü̃ma ga jema 
Arã́ũwena ügüxü̃ ga paigüeru rü 
duü̃xü̃gütanüwa nüxü̃ naxunetagü na 
jema duü̃xü̃güarü ngü̃xẽẽruü̃ jiĩxü̃ca̱x ga 
Tupanape̱xewa rü Tupanana 
naxããxü̃ca̱x ga ãmaregü rü Tupanaca̱x 
nadaiãxü̃ca̱x ga naxü̃nagü na jemaãcü 
nüxü̃́ nüxü̃ nangechaü̃xü̃ca̱x ga norü 
pecadugü. 2 Notürü ngẽma paigüeru rü 
guxü̃ma i duü̃xü̃gürüü̃tama nixĩ na 
pecadugu nanguxü̃. Rü ngẽmaca̱x nüxü̃ 
nacua̱x na nhuxãcü jaxna namaã 
naxĩnüxü̃ i duü̃xü̃gü i ngẽxguma 
naẽchitamare pecadu naxüegu rü tama 
aixcuma Tupanawe naxĩxgu. 3 Rü ngẽma 
paigüeru rü tama ngẽma duü̃xü̃güarü 
pecaduca̱xicatama nixĩ i nadaiãxü̃ i 
naxü̃nagü, notürü nanaxwa̱xe i 
noxrütama pecaduca̱x rü ta na nadaiãxü̃ 
i naxü̃nagü na ngẽmaãcü Tupana nüxü̃́ 
nüxü̃ nangechaü̃xü̃ca̱x i ngẽma 
pecadugü. 4 Rü taxúema tügütama 
tingucuchixẽẽ na paigüeru tiĩxü̃ca̱x. 
Notürü Tupana nixĩ ja tüxü̃ unetacü rü 
tüxna naxãcü i ngẽma puracü na 
paigüarü ãẽ̱xgacü tiĩxü̃ca̱x, jexgumarüü̃ 
ga Tupana rü Arã́ũxü̃ na 
jangucuchixẽẽxü̃rüü̃ na paigüeru 
jiĩxü̃ca̱x. 5 Rü jexgumarüü̃ ga Ngechuchu 
rü tama nügütama ningucuchixẽẽ na 
Tupanape̱xewa tórü ngü̃xẽẽruü̃ i 
paigüeru jiĩxü̃ca̱x. Notürü Tupana nixĩ 
ga jangucuchixẽẽcü. Jerü Tupanatama 
nixĩ ga nüxü̃ nhacü: 
“Cuma nixĩ i Chaune. Rü nhu̱xma 
chanango̱xẽẽ na Chaune cuiĩxü̃”, 
nhacü. 6 Rü toxnamana i Tupanaãrü ore 
i ümatüxü̃wa rü nhanagürü ta: 
“Cuma nixĩ i guxü̃gutáma 
duü̃xü̃güarü ngü̃xẽẽruü̃ i 
paigüeru cuiĩxü̃, guma pai ga 
Meuquichedérüü̃”, 
EBRÉUGÜ 4 
,  
5 
O Novo Testamento na língua ticuna do Brasil, 2da ed. ©2009, Liga Bíblica
558 
nhanagürü. 7 Rü jexguma Cristu nhama 
ga naãnewa maxü̃gu, rü poraãcü 
najumuxẽ rü tagaãcü rü naxauxãcü 
Tupanana naca na nüxü̃ nangü̃xẽẽxü̃ca̱x 
na naga naxĩnüxü̃ca̱x. Rü jemaãcü 
nanaxü ga Cristu, jerü Tupana rü 
napora na nüxü̃ nangü̃xẽẽxü̃ca̱x na tama 
juxü̃ namuü̃xü̃ca̱x. Rü Tupana rü 
Cristuxü̃ naxĩnü jerü nüma ga Cristu rü 
aixcuma Tupanaga naxĩnü. 8 Rü nüma 
ga Cristu rü woo Tupana Nane na jiĩxü̃, 
rü poraãcü ngúxü̃ ninge na jemaãcü 
nüxü̃ nacuáxü̃ca̱x na nhuxãcü jaxna 
namaã naxĩnüxü̃. Rü jemaãcü aixcuma 
Tupanaga naxĩnü. 9 Rü jemaãcü 
najanguxẽẽ ga guxü̃ma ga jema puracü 
ga Nanatü nüxna ãxü̃. Rü jemaca̱x 
curuchagu naju na guxãma ja texé ja 
naga ĩnüẽxẽãrü maxẽxẽẽruü̃ na jiĩxü̃ca̱x. 
10 Rü Nanexü̃ nixĩ ga naxunetaxü̃ ga 
Tupana na guxü̃gutáma nügüpe̱xewa 
tórü ngü̃xẽẽruü̃ i paigüeru jiĩxü̃ca̱x 
jexgumarüü̃ ga pai ga Meuquichedé ga 
norü jumuxẽwa nuxcümaxü̃cü ga tórü 
o̱xi ga Abrã́ũca̱x Tupanana c̱acü na 
guma Abrã́ũxü̃ nangü̃xẽẽxü̃ca̱x ga 
Tupana. 
 
Wüxi i ãũcümaxü̃chixü̃ nixĩ na 
nüxü̃ rüxoexü̃ na jaxõgüxü̃ 
11 Rü nhu̱xma rü toxü̃́ nangẽxma i 
muxũchixü̃ma i ore i Cristuchiga ixĩxü̃ i 
pemaã nüxü̃ tixuxchaü̃xü̃. Notürü 
naguxchaxü̃chi na meãma pemaã 
tanango̱xẽẽxü̃ i ngẽma, erü pema rü 
tama nüxü̃ pecuáxchaü̃. 12 Rü marü 
nhuxgumama nüxü̃ na pecuáxü̃ i 
Tupanaãrü orechiga, rü pema rü chi 
marü namaã pengúexẽẽtae. Notürü i 
pema rü nhu̱xma rü ta penaxwa̱xe na 
wena pemaã tanango̱xẽẽxü̃ i ngẽma 
Tupanaãrü ore i tauxchaxü̃ i nawa 
inaxügüxü̃ na Tupanachigaxü̃ icuáxü̃. 
Rü ngẽmaãcü i pema, rü 
õxchanagürüü̃tama peixĩgü. Erü wüxi i 
õxchana rü naẽgünenixü̃ ja tauxchaãcü 
jaxaxüne nixĩ ja nanaxwa̱xene. Rü 
ngẽxgumarüü̃ peixĩgü i pema i 
nhu̱xmax, erü penaxwa̱xe na wenaxãrü 
pemaã nüxü̃ tixuxü̃ ga jema ore ga marü 
pemaã nüxü̃ tixuchiréxü̃ na nhuxãcü 
Cristuxü̃ pejauxgüxü̃. Erü tama nüxü̃ 
pecua̱xgüéga i guxü̃ma i ngẽma 
Tupanaãrü ore i jexeraãcü tamaã nüxü̃ 
ixuxü̃ i Cristuchiga na nhuxãcü Tupana 
nanaxwa̱xexü̃ na naga pexĩnüẽxü̃. 13 Rü 
jíxema jaxõxẽ ja tama nüxü̃ cua̱xégaxe 
na nhuxãcü Tupanaca̱x tamaxü̃xü̃, rü 
wüxi i õxchana i m
̱ aĩxü̃rüü̃ tixĩ. Rü 
ngẽmaãcü peixĩgü i pemax. 14 Notürü 
jíxema jaxõxẽ ja tümamaã jaxǘxe na 
tanangugüxü̃ na ṯacü jiĩxü̃ i ngu̱xẽẽtae i 
mexü̃ rü ṯacü jiĩxü̃ i ngu̱xẽẽtae i 
chixexü̃, rü aixcuma nüxü̃ tacua̱x na 
nhuxãcü Tupanaca̱x tamaxü̃xü̃. Rü 
jíxema rü nhama wüxi i duü̃xü̃ i jaxü̃ i 
namachimaã ãwemüxü̃rüü̃ tixĩ. Notürü i 
pema rü tama ngẽmaãcü peixĩgü. 
 
6
  
1 Rü ngẽmaca̱x name nixĩ i 
jexeraãcü tingúeetanü na aixcuma 
meã nüxü̃ icuáxü̃ca̱x i Cristuchiga. Rü 
tanaxwa̱xe na nüxü̃ ichopetüxü̃ ga jema 
ore ga nawa inaxügüxü̃ na 
Cristuchigaxü̃ icuáxü̃. Rü tãũxü̃táma 
jeü̃cürü jema ore ga nawa 
inaxügüxü̃chiga tidexagüecha. Rü 
taxuü̃ca̱xma tü̱xcüü̃ wena pemaã nüxü̃ 
tixu na nüxü̃ perüxoexü̃ca̱x na nagu 
pexĩxü̃ i ngẽma mugü ga Muĩsé 
ümatüxü̃ i tama tüxü̃ maxẽxẽẽxü̃. Rü 
EBRÉUGÜ 5 
,  
6 
O Novo Testamento na língua ticuna do Brasil, 2da ed. ©2009, Liga Bíblica
559 
ngẽxgumarüü̃ ta taxuü̃ca̱xma tü̱xcüü̃ 
wena pemaã nüxü̃ tixu i nachiga na 
nhuxãcü Tupanaãxü̃́ jaxõgüxü̃. 2 Rü 
ngẽxgumarüü̃ ta taxuü̃ca̱xma tü̱xcüü̃ 
wena pexü̃ tangúexẽẽ na nhuxãcü 
Tupanaca̱x íibaiü̃xü̃ rü nhuxãcü 
duü̃xü̃güxü̃ ingõgüãcüma namaã 
ijumüxẽ́xü̃. Rü ngẽxgumarüü̃ ta 
taxuü̃ca̱xma tü̱xcüü̃ wena pexü̃ 
tangúexẽẽ na nhuxãcü tá wena 
namaxẽxü̃ i duü̃xü̃gü i juexü̃ rü nhuxãcü 
naãneãrü gu̱xgu rü Tupana tá 
wüxichigü i duü̃xü̃güna c̱axü̃ na 
nhuxãcü namaxẽxü̃ i nhama i naãnewa. 
3 Rü ngẽmaca̱x i nhu̱xma rü ngẽxguma 
Tupana tama tüxna nachu̱xgu rü 
tanaxwa̱xe i jexeraãcü tingúeetanü na 
aixcuma guxü̃ma i Cristuchigaxü̃ 
icuáxü̃ca̱x rü nüxü̃ na icuáxü̃ca̱x na 
aixcuma ngẽma nüma 
nanaxwa̱xexü̃ãcüma meã naxca̱x na 
imaxẽxü̃. 4-5 Notürü ngẽxguma chi wüxie 
Cristuxü̃ jau̱xgu, rü chi meãma 
Tupanaxü̃ tacua̱xgu, rü chi Naãẽ i 
Üünexü̃xü̃ tajau̱xgu, rü chi nüxü̃ 
tacua̱xgu na nhuxãcü namexü̃ i 
Tupanaãrü ore rü nhuxãcü na namexü̃ i 
dauxü̃guxü̃ i naãne, rü name nixĩ i 
taxuãẽ. 6 Erü ngẽxguma chi ngẽmaãcü 
meã tajaxõ̱xgu i noxrix rü nhu̱xmachi 
Cristuxü̃ ítata̱xüchi̱xgu, rü marü 
taxucürüwama texé wenaxãrü 
Tupanaca̱x tüxü̃ tataeguxẽẽ. Erü 
ngẽxguma ngẽmaãcü ítanata̱xüchi̱xgu ja 
Tupana Nane, rü nhama wena 
curuchawa tajapotaxü̃rüü̃ tajaxĩxẽẽ, erü 
guxü̃ i duü̃xü̃güpe̱xewa ãne nüxü̃ 
tingexẽẽ. 7 Rü dücax, wüxi i naãne i 
pucü nagu nguxü̃ rü meãma i nanetü 
nawa jaexü̃ tümaca̱x ja jíxema nagu 
üanexẽ, rü Tupana rü namaã nataãẽ i 
ngẽma naãne. 8 Notürü ngẽxguma chi 
ngẽma naãne rü tuxu rü natüanegü i 
chixexü̃ nawa jaegu, rü Tupana rü 
chixexü̃ tá namaã nixugü rü tá üxüwa 
najagu i guxü̃ma i nawa jaexü̃. Rü 
ngẽxgumarüü̃ tá tixĩ ja jíxema Cristuxü̃ 
ítáxe. 
 
Ítanaṉg̱uxẽẽ na najauxgüxü̃ i maxü̃ 
i taguma gúxü̃ rü ngẽmaca̱x tama 
nüxü̃ tarüxoe na jaxõgüxü̃ 
9 Notürü, Pa Chaueneẽgü ja Pexü̃ 
Tangechaü̃güxe, rü woo ngẽmaãcü 
pemaã tidexagügu, notürü aixcuma 
nüxü̃ tacua̱x na tama ngẽma duü̃xü̃gü i 
nüxü̃ rüxoexü̃rüü̃ peixĩgüxü̃. Erü pema 
rü pexü̃́ nangẽxma i maxü̃ i taguma 
gúxü̃, rü Tupana rü tá aixcuma poraãcü 
pexü̃ narüngü̃xẽẽ na naxca̱x 
pemaxẽxü̃ca̱x. 10 Erü nüma ja Tupana rü 
aixcumacü nixĩ. Rü nüma rü tãũxü̃táma 
nüxü̃ inajarüngüma ga jema mexü̃ ga 
pexüxü̃ rü nhuxãcü taeneẽgü i 
jaxõgüxü̃xü̃ na pengechaü̃güxü̃ ga 
jexguma nüxü̃ perüngü̃xẽẽgügu, ngẽma 
nhu̱xma ípenaxüxü̃rüü̃tama. 11 Rü 
nhu̱xma rü tanaxwa̱xe i wüxichigü i 
pema rü ngẽmaãcü noxrirüü̃ mexü̃ i 
perü ngúchaü̃maã nüxü̃ 
perüngü̃xẽẽgüecha i taeneẽgü 
nhu̱xmatáta wena núma naxũ ja Cristu. 
Rü tanaxwa̱xe na ngẽmaãcü pemaxẽxü̃ 
na düxwa aixcuma Cristuxü̃tawa 
pengugüxü̃ ngẽma ípenaṉg̱uxẽẽxü̃rüü̃. 
12 Rü tama tanaxwa̱xe na nüxü̃ 
perüxoetanücüüxü̃ na Cristuwe 
perüxĩxü̃. Notürü tanaxwa̱xe i naxrüü̃ 
peixĩgü i ngẽma duü̃xü̃gü i guxü̃guma 
meã jaxõgüãcüma Cristuwe rüxĩãmaxü̃ 
EBRÉUGÜ 6 
O Novo Testamento na língua ticuna do Brasil, 2da ed. ©2009, Liga Bíblica
560 
rü najauxgüxü̃ i guxü̃ma i ngẽma 
mexü̃gü ga Tupana namaã ixunetaxü̃. 
13 Rü dücax, jexguma tórü o̱xi ga 
Abrã́ũmaã inaxunetagu ga Tupana rü 
nügüégagutama inaxuneta, jerü 
tataxuma ga texé ga norü jexera ixĩxẽ 
na tümaẽ́gagu inaxunetaxü̃ca̱x. 14 Rü 
nüma ga Tupana rü nhanagürü nüxü̃ ga 
Abrã́ũ: 
“Rü aixcumaxü̃chi tá poraãcü cuxü̃ 
charüngü̃xẽẽ. Rü tá cuxü̃́ 
nangẽxma i muxũchixü̃tama i 
cutaagü”, 
nhanagürü nüxü̃. 15 Rü Abrã́ũ rü meãma 
ínanaṉg̱uxẽẽ ga guma nane ga Tupana 
namaã ixunetacü. Rü jemaca̱x nabu ga 
guma nane ga Isaqui ga Tupana namaã 
nüxü̃ ixucü. 16 Rü ngẽxguma duü̃xü̃gü 
ṯacüca̱x ixunetagügu, rü to i norü jexera 
ixĩxü̃ẽ́gagu inaxunetagü. Rü wüxicana 
ṯacüca̱x ngẽmaãcü inaxunetagügu, rü 
nüxü̃ tacua̱x rü aixcuma tá nanaxügü i 
ngẽma naxca̱x inaxunetagüxü̃, rü marü 
taxucürüwama jeü̃cürü nachiga 
nidexagüecha. 17 Rü jemaca̱x ga Tupana 
rü jexguma inaxunetagu namaã ga jema 
duü̃xü̃gü ga najauxgüxü̃ tá ga jema 
ngü̃xẽẽ ga Tupana nüxna ãxchaü̃xü̃, rü 
nügüégagutama inaxuneta, jerü 
nanaxwa̱xe na meãma nüxü̃ nacua̱xgüxü̃ 
na aixcuma tá janguxẽẽãxü̃ rü tagutáma 
naxüchicüüãxü̃ ga jema namaã 
inaxunetaxü̃. 18 Rü nüxü̃ tacua̱x rü 
ngẽxguma ṯacüca̱x nügüégagu 
inaxunetagu ja Tupana, rü 
taxucürüwama tüxü̃ nawomüxẽẽ rü 
nanaxüchicüü i ngẽma. Rü nhu̱xma i 
guxãma i jixema na Tupanaca̱x 
ibuxmüxü̃ na tüxü̃ nangü̃xẽẽxü̃ca̱x rü 
tüxü̃ namaxẽxẽẽxü̃ca̱x, rü nüma ja 
Tupana rü nügüégagu tamaã inaxuneta 
na ngẽmaãcü tá tüxü̃ nangü̃xẽẽxü̃. Rü 
ngẽmaãcü tüxü̃́ nanangúchaü̃xẽẽ rü 
tüxü̃ narüngü̃xẽẽ na nüxü̃ icuáxü̃ca̱x na 
aixcuma tá najauxgüxü̃ i ngẽma maxü̃ i 
taguma gúxü̃ i tamaã inaxunetaxü̃. 19 Rü 
nhu̱xma na ínaṉg̱uxẽẽxü̃ na aixcuma tá 
najaxuxü̃ i ngẽma maxü̃ i taguma gúxü̃, 
rü taxuü̃ca̱xma taxoegaãẽgü, erü nüxü̃ 
tacua̱x na aixcuma dauxü̃guxü̃ i 
naãnewa i Tupana íngẽxmaxü̃wa tá 
ingugüxü̃. 20 Rü ngẽ́ma nangẽxma ja 
Ngechuchu i nhu̱xma jerü nüxĩra jexma 
naxücu na Tupanape̱xewa taétüwa 
nachogüxü̃ca̱x. Rü ngẽmaãcü guxü̃guma 
tórü ngü̃xẽẽruü̃ i paigüeru nixĩ, guma 
Meuquichedé ga Tupanape̱xewa 
Abrã́ũẽ́tüwa chogücürüü̃. 
 
Ngechuchu rü guma nuxcümaü̃cü 
ga pai ga Meuquichedérüü̃tama nixĩ 
 
7
  
1 Rü guma Meuquichedé rü ĩãne ga 
Charéü̃ãrü ãẽ̱xgacü nixĩ ga jexguma 
namaxü̃gu ga Abrã́ũ. Rü nüma ga 
Meuquichedé, rü duü̃xü̃güarü pai nixĩ 
ga Tupanape̱xewa. Rü jexguma Abrã́ũ 
rü to ga nachiü̃ãneãrü ãẽ̱xgacügümaã 
nügü nadaixgu rü nüxü̃ najexeragu, rü 
Meuquichedé rü namawa Abrã́ũpe̱xegu 
najangu ga jexguma Abrã́ũ napataca̱x 
taegugu. Rü nüma ga Meuquichedé rü 
najumuxẽ na Tupana Abrã́ũxü̃ 
rüngü̃xẽẽxü̃ca̱x. 2 Rü Abrã́ũ rü nüxü̃́ 
najexma ga guxü̃ma ga jemaxü̃gü ga 
jema ãẽ̱xgacügü ga namaã nügü 
naḏaixü̃na napuxü̃xü̃. Rü jemawa 
ínanaxüxüchi ga jema Tupanana üxü̃, rü 
Meuquichedéna nanaxã. Rü ngẽma 
naẽ́ga i Meuquichedé rü Ãẽ̱xgacü ja 
Ixaixcumacü nhaxü̃chiga nixĩ. Rü norü 
EBRÉUGÜ 6 
,  
7 
O Novo Testamento na língua ticuna do Brasil, 2da ed. ©2009, Liga Bíblica
561 
ĩãne ga Charéü̃ rü Taãẽxẽẽruü̃ 
nhaxü̃chiga nixĩ. Rü ngẽmaca̱x i naẽ́ga i 
Meuquichedé rü Ãẽ̱xgacü ja Taãẽxẽẽruü̃ 
nhaxü̃chiga ta nixĩ. 3 Rü Tupanaãrü ore 
ga nuxcüma ümatüxü̃wa rü tama nüxü̃ 
nixu na texé tiĩxü̃ ga nanatü rü naẽ rü 
norü o̱xigü ga Meuquichedé. Rü 
ngẽxgumarüü̃ ta tama nüxü̃ nixu i norü 
buxchiga rü norü juxchiga. Rü 
ngẽmaca̱x Tupana Nanerüü̃ guxü̃guma 
duü̃xü̃güarü ngü̃xẽẽruü̃ ja pai nixĩ i 
Tupanape̱xewa. 4 Rü nhu̱xma rü name 
nixĩ i nagu perüxĩnüẽ na nhuxãcü 
aixcuma ãẽ̱xgacü ja tacü jiĩxü̃ ga 
Meuquichedé. Jerü nuxcümaxü̃cü ga 
tórü o̱xi ga Abrã́ũ rü Meuquichedéna 
nanaxã ga jema Tupanana üxü̃ ga 
natanüwa ga jema jemaxü̃gü ga togü ga 
ãẽ̱xgacügüna napuxü̃xü̃. Rü ngẽmawa 
nüxü̃ tacua̱x na Tupanape̱xewa tórü o̱xi 
ga Abrã́ũãrü jexeracü jiĩxü̃ ga 
Meuquichedé. 5 Rü nhu̱xma i Judéugü, 
rü guxü̃ma i norü ngẽmaxü̃wa 
ínanaxüxüchigü i ngẽma Tupanana üxü̃, 
rü nhu̱xmachi norü paigüna nanaxã jerü 
jemaãcü nixĩ ga namuãxü̃ ga jema 
mugü ga Muĩsé ümatüxü̃. Notürü 
guxü̃ma i ngẽma paigü rü Lewítaagü 
nixĩgü. Rü nüma ga Lewí rü guxü̃ma i 
Judéugürüü̃ Abrã́ũtaa nixĩ. Rü 
ngẽmaãcü i ngẽma Judéugü rü norü 
paigüna nanaxã i ngẽma Tupanana üxü̃, 
woo natanüxü̃ na jiĩxü̃ i ngẽma paigü. 
6 Notürü ga Meuquichedé rü woo tama 
Lewítaa nixĩ, notürü Abrã́ũme̱xẽwa 
nanajaxu ga jema Tupanana üxü̃. Rü 
nüxü̃ tacua̱x na Abrã́ũ jiĩxü̃ ga noxri 
najaxucü ga Tupanaãrü uneta. Rü nüma 
ga Meuquichedé rü Tupanana naca na 
Abrã́ũxü̃ nangü̃xẽẽxü̃ca̱x ga Tupana. 
7 Rü guxãma meãma nüxü̃ tacua̱x rü 
ngẽxguma texé togueca̱x Tupanana 
caxgu na tüxü̃ nangü̃xẽẽxü̃ca̱x, rü 
Tupanape̱xewa rü jíxema nüxna c̱axe rü 
ngẽma togü i naxca̱x ítac̱axü̃ãrü jexera 
tixĩ. Rü ngẽmaãcü nüxü̃ tacua̱x na 
Abrã́ũãrü jexera jiĩxü̃ ga Meuquichedé i 
Tupanape̱xewa. 8 Rü nhu̱xma i nuã 
tatanüwa rü ngẽma paigü i ngĩxü̃ 
jauxgüxü̃ i ngẽma dĩẽru i Tupanana ücü, 
rü duü̃xü̃gümare nixĩgü rü tá najue. 
Notürü ngẽxguma Meuquichedéchiga 
jadexagu i Tupanaãrü ore, rü nhama 
namaxü̃gurüü̃ nixĩ i nachiga jadexaxü̃. 
Rü ngẽmawa nüxü̃ tacua̱x na Cristu ja 
guxü̃guma maxü̃cürüü̃ jiĩxü̃ ga 
Meuquichedé. 9-10 Rü Abrã́ũtaa ga Lewí, 
rü guxü̃ma i paigü i Lewítaagü ixĩgüxü̃ i 
nhu̱xma ngĩxü̃ jauxgüxü̃ i ngẽma dĩẽru i 
Tupanana ücü, rü nümagü rü ta 
Abrã́ũmaã Meuquichedéna nanaxãgü ga 
jema Tupanana üxü̃. Jerü nüma ga Lewí 
rü guxü̃ma ga nataagü i nhu̱xma 
Judéugüarü paigü ixĩgüxü̃, rü woo ga na 
taũta nabuexü̃ ga jexguma, notürü marü 
Abrã́ũxü̃newa najexmagü ga jexguma 
Meuquichedé namawa Abrã́ũpe̱xegu 
janguxgu. Rü ngẽmawa nüxü̃ tacua̱x na 
guxü̃ma i ngẽma paigüarü jexera jiĩxü̃ ja 
Meuquichedé. 11 Rü nuxcümaxü̃güxü̃ ga 
tórü o̱xigü ga Judéugü, rü Lewítaagü ga 
paigüme̱xẽwa nixĩ ga najauxgüãxü̃ ga 
Tupanaãrü mugü. Notürü pemaã nüxü̃ 
chixu rü jexguma chi jema paigü 
aixcuma jema Judéugüxü̃ imexẽẽgügu 
ga Tupanape̱xewa, rü taxuü̃ca̱x chima 
Tupana nüxü̃ naxuneta ga naĩ ga pai ga 
Meuquichedérüü̃ ixĩcü ga tama Lewítaa 
ga Arã́ũrüü̃ ixĩcü. Rü jemaca̱x ga 
Tupana rü nüxü̃ naxuneta ga Nane ga 
EBRÉUGÜ 7 
O Novo Testamento na língua ticuna do Brasil, 2da ed. ©2009, Liga Bíblica
562 
Ngechuchu na tórü chogüruü̃ ja pai 
jiĩxü̃ca̱x. 12 Rü jemaca̱x ga Tupana rü 
jema Judéugüarü paigüchicüüxü̃ 
najangucuchixẽẽ ga Cristu. Rü nüma 
nixĩ i nhu̱xma i aixcuma Tupanape̱xewa 
tüxü̃ jamexẽẽgüxü̃. Rü guxü̃ma ga jema 
paigü rü Lewítaa nixĩgü jerü jemaãcü 
nixĩ ga namuãxü̃ ga jema mugü ga 
Muĩsé ümatüxü̃. Notürü nüma ga Cristu 
rü marü nanaxüchicüü ga guxü̃ma ga 
jema. 13-14 Erü meãma nüxü̃ tacua̱x rü 
nüma ja tórü Cori ja Ngechuchu ja jima 
nachiga idexagücü rü tama Lewítaa nixĩ 
erü nüma rü Judátaa nixĩ. Rü nüxü̃ 
tacua̱x rü taxuü̃ma ga Judátaa rü pai 
nixĩ, jerü ga Muĩsé rü jexguma jema 
paigüchiga jadexagu rü taxuü̃ma ga 
Judátaaxü̃ naxuneta na pai jiĩxü̃ca̱x. 
15 Rü ngẽmaãcü meã nango̱x na Tupana 
ijanaxoxẽẽxü̃ ga guxü̃ma ga jema mugü 
ga Muĩsé ümatüxü̃ ga paigüchiga. Jerü 
nüma ga Tupana rü tüxna nanamu ga 
wüxi ga naĩ ga pai ga jexwacaxü̃cü ga 
tama Lewítaa ixĩcü. Rü nüma nixĩ i tórü 
Cori jiĩxü̃ ja Meuquichedérüü̃ ixĩcü, erü 
guxü̃ma i ngẽma togü i paigüarü jexera 
nixĩ. 16 Rü guxü̃ma ga jema togü ga 
paigü rü nangucu jerü Lewítaa nixĩgü. 
Notürü nüma ga Cristu rü paixü̃ 
ningucuchi jerü poramaã juwa ínarüda 
rü guxü̃guma namaxẽcha na tüxü̃ 
nangü̃xẽẽxü̃ca̱x. 17 Rü ngẽmaca̱x i 
Tupanaãrü ore i ümatüxü̃wa rü tórü 
Corichiga nhanagürü: 
“Cuma rü guxü̃gutáma duü̃xü̃güarü 
ngü̃xẽẽruü̃ ja pai cuixĩ 
Meuquichedérüü̃”, 
nhanagürü. 18-19 Rü jemaca̱x ga Tupana 
rü nhama ga naãnewa nanamu ga Nane, 
jerü jema mugü ga paigüchiga 
naxümatüxü̃ ga Muĩsé rü tama poraãcü 
tüxü̃ narüngü̃xẽẽ jerü tama aixcuma 
tüxü̃ nimexẽẽgü ga Tupanape̱xewa. Rü 
jemaca̱x Nanexü̃ namu ga Tupana na 
tórü pecaduca̱x najuxü̃ca̱x na ngẽmaãcü 
tüxü̃́ nangẽxmaxü̃ca̱x i maxü̃ i taguma 
gúxü̃ rü aixcuma Tupanamücügü 
ixĩgüxü̃ca̱x. 20-21 Rü jexguma Tupana 
jema togü ga paigüxü̃ ngucuxẽẽgu, rü 
nanangucuxẽẽmare. Notürü jexguma 
Cristuxü̃ jangucuchixẽẽgu na tórü 
ngü̃xẽẽruü̃ ja pai jiĩxü̃ca̱x, rü 
nügüégagutama inaxuneta. Rü jemaca̱x 
ga jexguma Cristuxü̃ jangucuchixẽẽgu 
rü nhanagürü: 
“Chama i Cori ja Tupana rü marü 
cuxü̃ chaxuneta na guxü̃gutáma 
duü̃xü̃güarü ngü̃xẽẽruü̃ ja pai 
cuiĩxü̃ca̱x. Rü ngẽma rü 
tagutáma chanaxüchicüü erü 
chaugüégagu ichaxuneta”, 
nhanagürü. 22 Rü nhu̱xma na jemaãcü 
nügüégagutama inaxunetaxü̃ ga Tupana, 
rü nüxü̃ tacua̱x na aixcumaxü̃chima 
jema paigüarü jexera na jiĩxü̃ ja Cristu 
erü guxü̃gutáma Tupanape̱xewa tüxü̃ 
narüngü̃xẽẽ. 23 Rü jema togü ga paigü rü 
namuxũchi, jerü nijuetanü. Rü jemaca̱x 
taxucürüwama guxü̃guma paigü nixĩgü. 
24 Notürü nhu̱xma na tórü ngü̃xẽẽruü̃ ja 
paixü̃ jangucuchixü̃ ja Ngechuchu, rü 
ngẽmaca̱x marü taxuü̃ca̱xma texé ja 
togue tingucuchi, erü nüma ja 
Ngechuchu rü tagutáma naju. 25 Rü 
ngẽmaca̱x nixĩ i nhu̱xma i nüxü̃́ 
natauxchaxü̃ na aixcuma tüxü̃ 
namaxẽxẽẽxü̃ ja guxãma ja jíxema norü 
ngü̃xẽẽmaã Tupanaxü̃tawa ngugüxe. 
Erü nüma ja Ngechuchu rü guxü̃guma 
namaxẽcha na tümaẽ́tüwa 
EBRÉUGÜ 7 
O Novo Testamento na língua ticuna do Brasil, 2da ed. ©2009, Liga Bíblica
563 
nachogüxü̃ca̱x. 26 Rü ngẽmaãcü ja 
Ngechuchu, rü nüxĩcatama nixĩ i pai ja 
tórü ngü̃xẽẽruü̃ jiĩxü̃ i Tupanape̱xewa. 
Erü nüma rü aixcuma naxüüne, rü 
nataxuma i chixexü̃ i nawa, rü nangearü 
pecaduã̱x jerü taguma taxrüü̃ pecadu 
naxü. Rü nhu̱xma rü guxü̃ẽ́tüwa 
nangẽxma i dauxü̃guxü̃ i naãnewa i 
Tupana íngẽxmaxü̃wa. 27 Rü Ngechuchu 
rü tama ngẽma togü i paigüerurüü̃ nixĩ. 
Erü nümagü rü nanaxwa̱xe na guxü̃ i 
ngunexü̃gu Tupanaca̱x naxü̃nagü 
naḏaixü̃ na ngẽmaãcü Tupana nüxü̃́ 
nüxü̃ ngechaü̃xü̃ca̱x i noxrütama 
pecadugü rü guxü̃ i duü̃xü̃güarü 
pecadugü ta. Notürü nüma ga 
Ngechuchu rü jexguma nügü inaxãxgu, 
rü wüxicanatama pecaduca̱x naju. Rü 
ngẽma rü guxü̃guma name i 
Tupanape̱xewa. 28 Rü jema mugü ga 
Muĩsé ümatüxü̃, rü duü̃xü̃gümarexü̃ 
naxuneta na paigüerugü jixĩgüxü̃ca̱x. 
Notürü nümagü rü ta nipecaduã̱xgü. 
Notürü jemawena ga Tupana rü 
nügüégagu Nanexü̃ naxuneta na tórü 
ngü̃xẽẽruü̃ jiĩxü̃ca̱x. Rü jima Nane rü 
guxü̃guma mecüxü̃chi ja tórü 
Maxẽxẽẽruü̃ nixĩ. Rü nüma rü 
guxü̃guma tüxü̃ narüngü̃xẽẽ i 
Tupanape̱xewa. 
 
Ngechuchu nixĩ ja tórü 
ngü̃xẽẽruü̃ i Tupanape̱xewa 
 
8
  
1 Rü ngẽma pemaã nüxü̃ tixuxchaü̃xü̃ 
i nhu̱xma nixĩ na tüxü̃́ nangẽxmaxü̃ 
ja tórü ngü̃xẽẽruü̃ ja mexẽchicü i 
Tupanaxü̃tawa. Rü nüma rü Tupana Nane 
ja Cristu nixĩ. Rü dauxü̃guxü̃ i naãnewa i 
Tupanaãrü tügünecüwawa narüto erü 
guxü̃ãrü ãẽ̱xgacü nixĩ. 2 Rü ngẽ́ma 
dauxü̃guxü̃ i naãnewa i ngẽma nachica i 
üünexü̃ ga Tupana üxü̃wa nixĩ i taxca̱x 
ínac̱axü̃. Rü tama ngẽma Judéugüarü 
paigürüü̃ wüxi ja ĩpata ja duü̃xü̃gü 
üxü̃newa Tupanana taxca̱x ínaca. 3 Rü 
guxü̃ma i ngẽma Judéugüarü paigüeru rü 
nangucu na Tupanana naxãgüãxü̃ca̱x i 
ãmaregü rü naxca̱x nadaiãxü̃ca̱x i 
naxü̃nagü na Tupana nüxü̃́ nüxü̃ 
ngechaü̃xü̃ca̱x i duü̃xü̃güarü pecadugü. 
Rü jemaca̱x ga Ngechuchu rü Tupanana 
nügü naxãmare rü duü̃xü̃güarü 
pecaduca̱x naju. 4 Rü nhu̱xma i nüma ja 
Ngechuchu rü dauxü̃guxü̃ i naãnewa 
nangẽxma na ngẽ́ma tórü ngü̃xẽẽruü̃ ja 
pai jiĩxü̃ca̱x i Tupanape̱xewa. Rü 
ngẽmaca̱x tama nhama i naãnewa nixĩ i 
pai jiĩxü̃. Notürü ngẽxguma chi nhama i 
naãnewa nangẽxmagu rü tau chima pai 
nixĩ erü nhama i naãnewa nangẽxmagü i 
ngẽma Judéugüarü paigü i Tupanana 
ãmare ãgüxü̃ jema Muĩséarü mugü nüxü̃ 
ixuxü̃rüü̃. Notürü nüma ja Ngechuchu rü 
tama ngẽmarüü̃ nixĩ erü dauxü̃guxü̃ i 
naãnewa nixĩ i nangẽxmaxü̃ na ngẽ́ma 
tüxü̃ nangü̃xẽẽxü̃ca̱x. 5 Notürü ngẽma 
puracü i nhama i naãnewa naxügüxü̃ i 
ngẽma Judéugüarü paigü, rü naxca̱x 
nadauxü̃taegümare i ngẽma Ngechuchu 
dauxü̃guxü̃ i naãnewa üxü̃. Rü ngẽma 
nachica i nawa Tupanaca̱x napuracüexü̃ i 
ngẽma paigü, rü nanaxüchicüna̱xãgümare 
i ngẽma nachica i Ngechuchu nawa 
ngẽxmaxü̃. Rü meãma nüxü̃ tacua̱x i 
ngẽma, jerü jexguma Muĩsé naxüxchaü̃gu 
ga Tupanapata, rü Tupana rü nhanagürü 
nüxü̃: 
“¡Dücax, meã nangugü i ngẽma 
cua̱xruü̃ ga cuxü̃ chawéxü̃ ga 
ma̱xpǘne ga Chinaĩwa! Rü 
EBRÉUGÜ 7 
,  
8 
O Novo Testamento na língua ticuna do Brasil, 2da ed. ©2009, Liga Bíblica
564 
chanaxwa̱xe i ngẽmaãcü na 
cunaxüxü”, 
nhanagürü. 6 Notürü nüma ja tórü 
ngü̃xẽẽruü̃ ja Cristu rü dauxü̃guxü̃ i 
naãnewa nangẽxma, rü ngẽ́ma 
aixcumaxü̃chi Tupanape̱xewa taétüwa 
nachogü. Rü ngẽma Judéugüarü paigü 
rü nagu naxĩãma ga jema nuxcümaxü̃xü̃ 
ga uneta ga Muĩsé ümatüxü̃. Notürü 
nüma ja Tupana rü marü tüxna nanaxã i 
wüxi i ngexwacaxü̃xü̃ i uneta erü tamaã 
nüxü̃ nixu na Cristu jiĩxü̃ ja aixcuma 
tórü ngü̃xẽẽruü̃ ixĩcü. Rü nüma rü naju 
na Tupanape̱xewa tüxü̃ jamexẽẽxü̃ca̱x, 
rü ngẽ́ma Tupanaxü̃tawa nangẽxma i 
nhu̱xma na taétüwa nachogüxü̃ca̱x. Rü 
ngẽmaãcü nüxü̃ tadau na Tupanaãrü 
uneta i ngexwacaxü̃xü̃ rü jema 
nuxcümaxü̃xü̃ ga unetaarü jexera jiĩxü̃ 
na namexü̃. 7 Jerü jexguma chi jema 
nüxĩraü̃xü̃ ga uneta ga Muĩsé ümatüxü̃ 
rü aixcuma namexgu na duü̃xü̃güxü̃ 
jamaxẽxẽẽxü̃ca̱x, rü marü taxuü̃ca̱x 
chima tanaxwa̱xe i to i ngexwacaxü̃xü̃ i 
Tupanaãrü uneta. 8 Notürü nüma ga 
Tupana rü nüxü̃ nadau na tama 
aixcuma nape̱xewa duü̃xü̃güxü̃ 
jamexẽẽxü̃ ga jema nüxĩraü̃xü̃ ga uneta 
ga Muĩséna naxãxü̃. Rü jemaca̱x ga 
Tupana rü nhanagürü: 
“Wüxi i ngunexü̃ rü wena táxarü 
guxü̃ma i chorü duü̃xü̃gümaã 
ichaxuneta. 9 Notürü ngẽma 
chorü uneta i ngexwacaxü̃xü̃, 
rü tãũxü̃táma namaã nawüxigu 
ga jema nüxĩraü̃xü̃ ga chorü 
uneta ga nuxcümaxü̃güxü̃ ga 
perü o̱xigümaã nüxü̃ chixuxü̃ 
ga jexguma nüxü̃ 
charüngü̃xẽẽgu na 
ínachoxü̃xü̃ca̱x ga Ejituarü 
naãnewa. Jerü nümagü ga jema 
duü̃xü̃gü rü tama chauga 
naxĩnüẽ rü tama najanguxẽẽ ga 
jema nüxĩraü̃xü̃ ga chorü uneta, 
rü jemaca̱x íchanawogü. 
10 Notürü ngẽxguma nawa 
nanguxgu na wena namaã 
ichaxunetaxü̃, rü nhaãcü tá nixĩ 
i guxü̃ma i Judéugümaã 
ichaxunetaxü̃: ‘Rü tá meãma 
ngẽma duü̃xü̃güxü̃ nüxü̃ 
chacua̱xẽẽ i chorü mugü na 
aixcuma naãẽwa 
nangẽxmagüxü̃ca̱x. Rü chama 
rü tá norü Tupana chixĩ, rü 
nümagü rü tá chorü duü̃xü̃gü 
nixĩgü’. 11 Rü guxü̃ma i ngẽma 
duü̃xü̃gü i choxü̃́ jaxõgüxü̃, rü 
aixcuma tá choxü̃ nacua̱xgü. Rü 
ngẽmaca̱x taxuü̃ca̱xtáma 
tü̱xcüü̃ nügümaã nüxü̃ 
nixugügü i chauchiga na 
ngẽmaãcü choxü̃ 
nacua̱xgüxü̃ca̱x. Erü guxü̃ma i 
chorü duü̃xü̃gü rü aixcuma tá 
meã choxü̃ nacua̱xgü woo buxü̃ 
rü e̱xna jaxü̃. 12 Rü tá nüxü̃́ 
nüxü̃ changechaü̃ i norü 
chixexü̃gü, rü tá nüxü̃ 
ichajarüngümaxü̃chi i norü 
pecadugü”, 
nhanagürü ga Tupana. 13 Rü dücax, 
nhu̱xma na Tupana ngexwacaxü̃xü̃ i 
unetachiga idexaxü̃, rü ngẽmawa nüxü̃ 
tacua̱x na jema nüxĩraü̃xü̃ ga uneta rü 
marü nangupetüchaü̃xü̃. Rü nüxü̃ 
tacua̱x rü guxü̃ma i ngẽma marü 
ngupetüchaü̃xü̃, rü paxa tá inajarüxo. 
Rü ngẽmaãcü i ngẽma Judéugüarü 
EBRÉUGÜ 8 
O Novo Testamento na língua ticuna do Brasil, 2da ed. ©2009, Liga Bíblica
565 
paigü, rü marü inajarüxoxchaü̃ na 
Tupanape̱xewa duü̃xü̃güxü̃ nangü̃xẽẽxü̃. 
Erü nüma ja Tupana rü marü Cristuxü̃ 
ningucuchixẽẽ na tórü ngü̃xẽẽruü̃ 
jiĩxü̃ca̱x i nape̱xewa. 
 
Tupanapata ga duü̃xü̃gü 
üxü̃nechiga rü Tupanapata ja 
dauxü̃guxü̃ i naãnewa 
ngẽxmanechiga 
 
9
  
1 Rü jexguma nuxcüma Muĩsémaã 
jadexagu rü nüxna naxããgu ga 
jema nüxĩraü̃xü̃ ga uneta, rü Tupana 
namaã nüxü̃ nixu na nhuxãcü 
nanaxwa̱xexü̃ na nüxü̃ jacua̱xüü̃güxü̃. 
Rü jexgumarüü̃ ta namaã nüxü̃ nixu na 
nhuxãcü nanaxwa̱xexü̃ na naxca̱x 
naxüãxü̃ ga wüxi ga ĩpata ga 
naxchirunaxca̱x na jéma nüxü̃ 
jacua̱xüü̃güxü̃ca̱x ga paigü. 2 Rü guma 
ĩpata ga naxchirunaxca̱x rü 
nitüjemachĩã. Rü jema naxmachĩã ga 
nüxĩra nawa ixücuxü̃, rü “Nachica i 
Üünexü̃” nixĩ ga naẽ́ga. Rü jéma 
najexma ga werachica rü mecha ga põũ 
ga üünexü̃ nagu nuxü̃. 3 Rü jema to ga 
naxmachĩã ga jema 
tüjemachĩãxü̃ca̱xwena üxü̃ rü “Nachica i 
Üünexü̃chixü̃” nixĩ ga naẽ́ga. 4 Rü jéma 
najexma ga jema mecha ga uirunaxca̱x 
ga ngextá nawa jagugüãxü̃ ga pumara 
ga paacaxü̃ ga jexguma jaguxgu. Rü 
jéma najexma ta ga jema baú ga 
Tupanaãrü mugü nagu namaã 
nanguxü̃güxü̃. Rü jema baú rü 
guxü̃wama uirumaã natüxüne. Rü 
jematama baúarü aixepewa najexma ga 
wüxi ga tü̃xü̃xãcü ga uirunaxca̱x ga 
jema põũ ga dauxü̃wa rüj̱ixü̃maã 
ããcuxü̃. Rü jexgumarüü̃ ta jema baúarü 
aixepewa najexma ga Arã́ũãrü caxü̃ruü̃ 
ga rüxüxü̃ne, rü guma nutagü ga 
Tupanaãrü mugü nagu ümatügücü. 5 Rü 
jema baúétüwa najexmagü ga jema 
taxre ga dauxü̃cü̱̃ã̱xchicüna̱xãgü ga 
ixãxpe̱xatüxü̃. Rü naxpe̱xatügümaã 
najadüxétügü ga jema baúã́taü̃. Rü jema 
dauxü̃cü̱̃ã̱xchicüna̱xãgüarü ngãxü̃wa 
nixĩ ga nügü nango̱xẽẽxü̃xü̃ ga Tupana. 
Notürü taxuü̃ca̱xma tü̱xcüü̃ jexeraãcü 
nüxü̃ tixu i ngẽmachiga. 6 Rü wüxicana 
jemaãcü na namexẽẽgüãxü̃ ga guxü̃ma 
ga jema, rü nhu̱xmachi ga paigü rü 
guxü̃guma jema nüxĩraü̃xü̃ ga 
naxmachĩãgu nachocuxü̃ na jéma 
Tupana namaã nüxü̃ ixuxü̃ãcüma nüxü̃ 
jacua̱xüü̃güxü̃ca̱x. 7 Notürü jema to ga 
naxmachĩãwa rü jema paigüarü 
ãẽ̱xgacüxicatama nixĩ ga jexma ücuxü̃. 
Rü tama guxü̃guma jexma naxücu, 
notürü wüxicanatama jexma naxücu ga 
wüxichigü ga taunecügu. Rü jexguma 
jexma naxücuxgu rü jéma nanange ga 
naxü̃nagü rü guma nagümaã jema 
baúxü̃ namaxcuétü. Rü jemaãcü ga jema 
paigüarü ãẽ̱xgacü rü inanaxã ga guma 
nagü na noxrütama pecadu rü guxü̃ma 
ga duü̃xü̃güarü pecaduxü̃ 
ijanangümaxü̃ca̱x ga Tupana. 8 Notürü 
jema paigüarü ãẽ̱xgacüxicatama nixĩ ga 
jema Nachica ga Üünexü̃chixü̃gu ücuxü̃ 
ga Tupana íjexmaxü̃wa. Rü ngẽmaãcü 
Tupanaãẽ i Üünexü̃ tüxü̃ nüxü̃ nacua̱xẽẽ 
na taxucürüwama jexma Tupana 
íjexmaxü̃gu nachocuxü̃ ga guxü̃ma ga 
duü̃xü̃gü jerü jexguma nagu naxĩxgu ga 
jema mugü ga Muĩsé ümatüxü̃ rü 
nachu̱xu ga jema. 9 Rü guxü̃ma i ngẽma 
pemaã nüxü̃ chixuchigaxü̃, rü wüxi i 
cua̱xruü̃ nixĩ i taxca̱x i jixema na 
EBRÉUGÜ 8 
,  
9 
O Novo Testamento na língua ticuna do Brasil, 2da ed. ©2009, Liga Bíblica
566 
nhu̱xma imaxẽxü̃. Rü ngẽmawa nüxü̃ 
tadau rü jema ãmaregü ga Tupanana 
naxãgüxü̃ rü jema naxü̃nagü ga 
Tupanaca̱x naḏaixü̃ rü taxucürüwama 
jema duü̃xü̃güxü̃ nimexẽẽ na aixcuma 
Tupanape̱xewa jamexü̃ca̱x. 10 Rü jema 
nuxcümaxü̃güxü̃ ga mugü ga 
õnagüchiga rü axeü̃güchiga rü 
nacümagüchiga ixĩxü̃, rü jema 
duü̃xü̃güarü düxétüxü̃neca̱xicatama 
nixĩgü. Rü jemaca̱x tama jema 
duü̃xü̃güxü̃ nimexẽẽ na aixcuma 
Tupanape̱xewa jamexü̃ca̱x. Rü woo 
napora ga jema mugü ga noxrix, notürü 
jexguma ínanguxgu ga Cristu rü marü 
jexma najacua̱x na duü̃xü̃gümaã 
naporaxü̃. 11 Notürü i nhu̱xma rü marü 
ínangu ja Cristu. Rü nüma nixĩ i 
aixcuma tórü ngü̃xẽẽruü̃ jiĩxü̃ i 
Tupanape̱xewa, rü nagagu nixĩ i 
nangẽxmaxü̃ i maxü̃ i taguma gúxü̃. Rü 
ngẽma nachica i ngextá taétüwa 
ínachogüxü̃wa rü aixcuma naxüüne erü 
tama guma ĩpata ga naxchirunaxca̱x ga 
duü̃xü̃gümare üxü̃nerüü̃ nixĩ erü 
dauxü̃guxü̃ i naãnewa nangẽxma. 12 Rü 
Cristu rü marü dauxü̃guxü̃ i naãnegu 
naxücu i ngextá Tupana íngẽxmaxü̃wa. 
Rü taxuü̃ca̱xma tü̱xcüü̃ wüxichigü ja 
taunecügu ngẽxma naxücu, erü marü 
guxü̃guma ngẽ́ma nangẽxmaẽcha. Rü 
jexguma jexma naxücuxgu, rü tama 
jéma nanange ga bodegügü rü 
wocaxacügügü na Tupanana 
naxããxü̃ca̱x. Notürü nüma ga Cristu rü 
nagütama inaxã na jemaãcü 
naxütanüãxü̃ca̱x ga tórü pecadugü rü 
tüxü̃́ nangẽxmaxü̃ca̱x i maxü̃ i taguma 
gúxü̃. 13 Rü jema mugü ga Muĩsé 
ümatüxü̃ rü nhanagürü: 
“Ngẽxguma texé juetaxü̃ ingõgügu, 
rü taxucürüwama Tupanapata 
ja naxchirunaxca̱xgu taxücu”, 
nhanagürü. Rü jemaca̱x ga jema 
Judéugü, rü jexguma wüxi ga juetaxü̃ 
jangõgügügu rü nanaxwa̱xegü ga na 
norü paixü̃tawa nagaãxü̃ ga wüxi ga 
woca na jema pai Tupanaca̱x jamáxü̃ca̱x 
rü na jaguãxü̃ca̱x na jemaãcü ga guma 
tanimaca rü dexágu nagüãxü̃ca̱x na jema 
duü̃xü̃güxü̃ namaã namaxcuxü̃ca̱x na 
jemaãcü nüxna ínaj̱ixü̃ca̱x ga norü 
chixexü̃. Notürü jema rü duü̃xü̃güarü 
düxétüxü̃newaxicatama nanamexẽẽ rü 
tama norü maxü̃xü̃ namexẽẽ. 14 Notürü 
nagü ja Cristu rü jema naxü̃nagügüarü 
jexera name erü tórü maxü̃ namexẽẽ na 
aixcuma Tupanape̱xewa imexü̃ca̱x. Rü 
Cristu rü woo Tupana Nane na jiĩxü̃ rü 
na nataxuxü̃ ga norü chixexü̃, notürü 
Tupanana nügü naxã rü tórü pecaduca̱x 
naju jerü Naãẽ i Üünexü̃ nanaporaxẽẽ. 
Rü jemaãcü curuchagu nanabaxẽẽ ga 
nagü. Rü nhu̱xma ja jima nagü rü ningu 
na tüxü̃ namexẽẽxü̃ca̱x i Tupanape̱xewa. 
Rü ngẽmaca̱x taxuü̃ca̱xma tanaxwa̱xe na 
nagu ixĩxü̃ ga jema mugü ga Muĩsé 
ümatüxü̃ ga tama tüxna naxãxü̃ i maxü̃ i 
taguma gúxü̃. Rü nhu̱xma na Cristugagu 
Tupanape̱xewa imexü̃, rü nüma ja Cristu 
rü tüxü̃ narüngü̃xẽẽ na naxüxü̃ca̱x i 
ngẽma Tupana ja maxü̃cü tüxü̃́ 
naxwa̱xexü̃. 15 Rü nhu̱xma na tórü 
pecaduca̱x najuxü̃ ga Ngechuchu ja 
Cristu, rü nüma nixĩ i tórü ngü̃xẽẽruü̃ i 
Tupanape̱xewa, ngẽma Tupanaãrü uneta 
i ngexwacaxü̃xü̃ nüxü̃ ixuxü̃rüü̃. Rü 
nhu̱xma i jixema i Tupana tüxü̃ 
idexechixe, rü tüxü̃́ nangẽxma i maxü̃ i 
taguma gúxü̃ ega jima Naneãxü̃́ 
EBRÉUGÜ 9 
O Novo Testamento na língua ticuna do Brasil, 2da ed. ©2009, Liga Bíblica
567 
jaxõgügu. Rü ngẽxgumarüü̃ ta i guxü̃ma 
i Tupanaãrü duü̃xü̃gü ga nuxcüma 
jaxõgüxü̃, rü nüxü̃́ nangẽxma i maxü̃ i 
taguma gúxü̃ jerü Cristu naju na norü 
pecaduna ínanguxü̃xẽẽãxü̃ca̱x. 16 Rü 
ngẽxguma najuxchaü̃gu i wüxi i duü̃xü̃, 
rü wüxi i poperagu nanaxümatü na texé 
tá najaxuxü̃ i norü ngẽmaxü̃gü. Notürü 
ngẽxguma namaxü̃gu i ngẽma duü̃xü̃, rü 
taxucürüwama texé tanajaxu i norü 
ngẽmaxü̃gü. 17 Rü ngẽmaca̱x i ngẽma 
popera rü tama napora i ngẽxguma 
namaxü̃gu i ngẽma duü̃xü̃. Rü ngẽxguma 
naju̱xguxicatama nixĩ i naporaxü̃. 18 Rü 
nüma ga Cristu rü norü jumaã nixĩ ga 
Tupanape̱xewa tüxü̃ jamexẽẽgüxü̃. Jerü 
ga Muĩsé rü nüxü̃ nixu rü jexguma texé 
pecaduã̱xgu rü tanaxwa̱xe na tümaãrü 
paixü̃tawa tanagaxü̃ ga wüxi ga naxü̃na 
na tümaẽ́gagu najuxẽẽãxü̃ca̱x rü 
inabaãxü̃ca̱x ga nagü na Tupana tüxü̃́ 
nüxü̃ ngechaü̃xü̃ca̱x ga tümaãrü pecadu. 
19 Rü Muĩsé rü guxü̃ma ga 
duü̃xü̃güpe̱xewa nüxü̃ nixu ga guxü̃ma 
ga Tupanaãrü mugü. Rü jemawena 
nanajaxu ga wocaxacügügü rü 
bodexacügügü, rü dexámaã nanaxüéü̃. 
Rü nhu̱xmachi nanajaxu ga wüxi ga 
naĩxchacüüxacü rü nhuxre ga tüa̱xmü ga 
dauxü̃ne, rü jema naĩxchacüügu 
nanabagümü. Rü jemamaã guma 
nagüwa nanacúe rü nhu̱xmachi 
nanamaxcuétü ga jema popera ga 
Tupanaãrü mugü nawa jexmaxü̃. Rü 
jexgumarüü̃ ta najamaxcutanü ga 
guxü̃ma ga duü̃xü̃gü. 20 Rü nhu̱xmachi ga 
Muĩsé rü nhanagürü nüxü̃ ga duü̃xü̃gü: 
“Tupana rü marü inaxuneta na pexü̃ 
tá nangü̃xẽẽxü̃. Rü daa 
nagümaã pexü̃ chimaxcutanü i 
nhu̱xma erü ngẽmaãcü nixĩ i 
choxü̃ namuxü̃ na ngẽmawa 
nüxü̃ pecuáxü̃ca̱x na aixcuma tá 
pexü̃ nangü̃xẽẽxü̃”, 
nhanagürü. 21 Rü nhu̱xmachi ga Muĩsé 
rü guma nagümaã nanamaxcuétü ga 
guma ĩpata ga naxchirunaxca̱x ga nawa 
Tupanaxü̃ jacua̱xüü̃güne. Rü 
jexgumarüü̃ ta nanamaxcutanü ga 
guxü̃ma ga jemaxü̃gü ga namaã 
Tupanaxü̃ jacua̱xüü̃güxü̃ ga guma 
ĩpataarü aixepewa jexmagüxü̃. 22 Rü 
nüxü̃ tacua̱x rü jema duü̃xü̃gü ga 
jexguma pecadu naxügügu rü 
Tupanape̱xewa nügü jamexẽẽgüchaü̃gu, 
rü norü paigüxü̃tawa nanaga ga wüxi ga 
naxü̃na na nüxü̃́ jamáãxü̃ca̱x rü 
inabagüxẽẽãxü̃ca̱x na Tupana tama 
napocuexü̃ca̱x. Notürü nhu̱xma ja 
Tupana rü tüxü̃́ nüxü̃ nangechaü̃ i tórü 
chixexü̃ jerü tórü pecaduca̱x naju ga 
Ngechuchu rü nagü inanaba. Rü 
jexguma chi tau chima naju̱xgu rü nagü 
inabaãgu, rü taxucürüwa chima Tupana 
tüxü̃́ nüxü̃ nangechaü̃ i tórü pecadugü. 
 
Cristu rü naju na 
 
ijanaxoxẽẽãxü̃ca̱x i pecadu 
23 Rü jemaca̱x ga Tupana rü 
nuxcümaxü̃chima Muĩsémaã nüxü̃ nixu 
na paigü duü̃xü̃güarü pecaduca̱x 
naḏaixü̃ ga naxü̃nagü rü inabaãxü̃ ga 
nagü na jemaãcü Tupana tama 
napocuexü̃ca̱x ga duü̃xü̃gü. Notürü i 
nhu̱xma i jixema na Tupana tüxü̃ 
idexechixü̃, rü tüxü̃́ nangẽxma i tachica 
i dauxü̃guxü̃ i naãnewa jerü Nane ja 
Cristutama tórü pecaduca̱x naju rü 
inanaba ga nagü. Rü jima nagü rü 
Tupanape̱xewa rü poraãcü ngẽma 
EBRÉUGÜ 9 
O Novo Testamento na língua ticuna do Brasil, 2da ed. ©2009, Liga Bíblica
568 
naxü̃nagügüarü jexera narüporamaẽ. 
24 Rü ngẽmaca̱x i nhu̱xma rü 
taxuü̃ca̱xma tü̱xcüü̃ guma ĩpata ga 
naxchirunaxca̱x ga duü̃xü̃gü üxü̃negu 
naxücu ja Cristu na ngẽ́ma taétüwa 
nachogüxü̃ca̱x. Erü nüma ja Cristu rü 
marü Tupanaxü̃tawaxü̃chi nangu i 
dauxü̃guxü̃ i naãnewa. Rü ngẽ́ma 
Nanatüpe̱xewa nangẽxma i nhu̱xma na 
ngẽ́ma taétüwa nachogüxü̃ca̱x. 25 Rü 
ngẽmaca̱x i nhu̱xma rü taxuü̃ca̱xma 
tü̱xcüü̃ guxü̃guma Nanatüna nügü 
naxãẽcha na ngẽmaãcü taxca̱x 
najuuuxü̃ca̱x. Rü jema Judéugüarü 
paigüarü ãẽ̱xgacügü rü gúcü ga 
taunecügügu guma ĩpata ga üünenegu 
nachocuxü̃ na jéma Tupanana 
naxãgüãxü̃ca̱x ga guma naxü̃nagügü. 
26 Notürü ja Cristu, rü taxuü̃ca̱xma 
tü̱xcüü̃ gúcü ja taunecügügu Tupanana 
nügü naxãẽcha, erü ngẽxguma chi 
ngẽmaãcü jixĩgu rü chi noxri naãne 
ixügügumama rü chi marü 
muẽ̱xpü̱xcüna taxca̱x naju. Notürü 
nhamaü̃cüü ga Cristu rü marü nhama ga 
naãnewa nangu na wüxicanatama nügü 
inaxãxü̃ca̱x rü pecaduca̱x najuxü̃ca̱x. 
27-28 Rü ngẽma na wüxicanatama 
najuexü̃ i duü̃xü̃gü naxü̃pa na 
Tupanape̱xewa nangugüxü̃, rü 
jexgumarüü̃tama ga Cristu rü 
wüxicanatama nügü inaxã rü naju na 
ijanaxoxẽẽãxü̃ca̱x i muxü̃ma i 
duü̃xü̃güarü pecadugü. Notürü wena 
taxarü núma naxũ. Rü ngẽxguma wena 
núma naxũxgu rü tama pecaduarü 
oxẽẽwa tá núma naxũ. Notürü tá núma 
naxũ na namaxẽxẽẽãxü̃ca̱x i guxü̃ma i 
ngẽma duü̃xü̃gü i aixcuma 
ínaṉg̱uxẽẽgüxü̃. 
 
10
  
1 Rü jema mugü ga Muĩsé 
ümatüxü̃ rü íraruwatama jema 
duü̃xü̃güca̱x nanango̱xẽẽ ga ṯacü tá na 
naxüxü̃ ga Cristu. Notürü ga jema mugü 
rü tama aixcuma Cristurüü̃ napora, jerü 
taxucürüwama Tupanape̱xewa 
najamexẽẽ ga jema duü̃xü̃gü woo gúcü 
ga taunecügügu Tupanaca̱x nanadaiixü̃ 
ga naxü̃nagü na jemaãcü Tupanana 
nangaicamagüxü̃ca̱x. Rü jemaãcü ga 
jema mugü rü taxucürüwama Cristurüü̃ 
nanamaxẽxẽẽ ga jema duü̃xü̃gü. 2 Rü 
jexguma chi jema mugü aixcuma jema 
duü̃xü̃güxü̃ imexẽẽgu ga Tupanape̱xewa, 
rü tau chima nagu narüxĩnüẽẽcha na 
japecaduã́xü̃, rü chi nüxü̃ narüxoe na 
naxü̃nagü Tupanaca̱x naḏaixü̃. 3 Notürü 
jema na Tupanaca̱x naxü̃nagü naḏaixü̃ 
ga duü̃xü̃gü, rü norü pecaduarü 
cua̱xãchixẽẽruü̃mare nixĩ ga gúcü ga 
taunecügügu. 4 Jerü guma nagü ga jema 
wocagü rü bodegü rü tama napora na 
ijanaxoxẽẽãxü̃ca̱x ga pecadugü. 5 Rü 
jemaca̱x ga Cristu ga jexguma nhama ga 
naãnewa naxũxchaü̃gu, rü Nanatüxü̃ 
nhanagürü: 
“Tama cunaxwa̱xe na naxü̃nagü 
cuxca̱x naḏaixü̃ i duü̃xü̃gü na 
naxütanügüãxü̃ca̱x i norü 
pecadugü. Notürü cunamexẽẽ i 
nhaã chaxune na ngẽmamaã 
chanaxütanüxü̃ca̱x i pecadu. 6 Rü 
tama namaã cutaãẽ i ngẽma 
naxü̃nagü i cuxna naxãmaregüxü̃ 
rü cuxca̱x naḏaixü̃ rü jagugüxü̃ 
na naxütanügüãxü̃ca̱x i norü 
pecadugü. 7 Rü jemaca̱x rü 
nhacharügü: ‘Dücax, Pa 
Chaunatüx, daxe chixĩ, rü nuã 
cupe̱xewa changẽxma na 
EBRÉUGÜ 9 
,  
10 
O Novo Testamento na língua ticuna do Brasil, 2da ed. ©2009, Liga Bíblica
569 
chanaxüxü̃ca̱x i curü ngúchaü̃ rü 
na chajuxü̃ca̱x, ngẽma curü 
orewa chauchiga 
naxümatüxü̃rüü̃’, nhacharügü”. 
8 Rü jemaãcü ga Cristu rü nüxü̃ nixu na 
Tupana rü tama aixcuma namaã 
nataãẽxü̃ ga jema na naxca̱x nadaiãxü̃ 
ga naxü̃nagü rü naxca̱x jagugüãxü̃ na 
naxütanügüãxü̃ca̱x ga norü pecadugü 
woo jema mugü ga Muĩsé ümatüxü̃wa 
rü duü̃xü̃güxü̃ namu na naxügüãxü̃ ga 
guxü̃ma ga jema. 9 Rü jemawena ga 
Cristu, rü nhanagürü ta: 
“Dücax, Pa Chaunatüx, daxe chixĩ, 
rü nuã cupe̱xewa changẽxma 
na chanaxüxü̃ca̱x i curü 
ngúchaü̃ rü duü̃xü̃güarü 
pecaduca̱x na chajuxü̃ca̱x”, 
nhanagürü. Rü jemawa nüxü̃ tacua̱x na 
Tupana rü marü ijanaxoxẽẽãxü̃ na 
naxü̃nagü naxca̱x naḏaixü̃, jerü Nanexü̃ 
ningucuchixẽẽ na pecaduca̱x najuxü̃. 10 Rü 
nhu̱xma na Ngechuchu ja Cristu naxüxü̃ 
ga jema Tupanaãrü ngúchaü̃, rü 
ngẽmaca̱x nixĩ i nhu̱xma i Tupanape̱xewa 
ixüünexü̃ i jixema. Jerü nüma ga Cristu rü 
Tupanana nügü naxã na wüxicanatama 
guxããrü pecaduca̱x najuxü̃. 11 Rü guxü̃ma 
i Judéugüarü paigü rü wüxichigü i 
ngunexü̃gu rü tupaucawa nangẽxmagüxü̃ 
na Tupanana naxãgüãxü̃ca̱x i naxü̃nagü i 
naxca̱x nadaiiixü̃. Rü guxü̃guma jemaãcü 
nanaxügüxü̃ notürü taguma aixcuma 
inajarüxo ga norü pecadugü woo jemaãcü 
na naxügüxü̃ãxü̃. 12 Notürü nüma ga 
Ngechuchu ja Cristu rü wüxicanatama 
Tupanana nügü naxã na guxããrü 
pecaduca̱x najuxü̃ca̱x. Rü jemawena rü 
nhu̱xmachi dauxü̃wa naxũ rü Tupanaãrü 
tügünecüwawa najarüto, erü guxããrü 
ãẽ̱xgacü nixĩ i nhu̱xmax. 13 Rü ngẽ́ma nixĩ 
i nangẽxmaxü̃ nhu̱xmatáta ja Tupana rü 
guxü̃ma i norü uwanügüxü̃ nüxü̃ 
najexeraxẽẽ. 14 Rü nüma ga Ngechuchu ja 
Cristu rü wüxicanatama Tupanana nügü 
naxã rü naju na guxü̃guma 
Tupanape̱xewa timexü̃ca̱x ja jíxema 
Tupanaca̱x tüxü̃ jaxüünexẽẽgüxe. Rü 
ngẽmaca̱x i nhu̱xma rü taxuü̃ca̱xma 
tü̱xcüü̃ wena nügü inaxã rü naju, jerü 
wüxicanatama guxü̃ma ningutanüxẽẽ. 
15-16 Rü Tupanaãẽ i Üünexü̃ rü tüxü̃ nüxü̃ 
nacua̱xẽẽ na aixcuma jiĩxü̃ i ngẽma, jerü 
nüma ga Tupana rü nhanagürü: 
“Ngẽxguma nawa nanguxgu na 
wena ngẽma Judéugümaã 
ichaxunetaxü̃, rü wüxi i 
ngexwacaxü̃xü̃ i uneta tá nüxna 
chaxã. Rü tá meã ngẽma 
duü̃xü̃güxü̃ nüxü̃ chacua̱xẽẽ i 
chorü mugü na aixcuma 
naãẽwa nangẽxmagüxü̃ca̱x rü 
guxü̃guma naga naxĩnüẽxü̃ca̱x. 
17 Rü tá nüxü̃ 
ichajarüngümaxü̃chi i ngẽma 
duü̃xü̃güarü pecadugü rü 
ngẽma chixexü̃ i naxügüxü̃. Rü 
tagutáma wena nagu 
charüxĩnü”, 
nhanagürü. 18 Rü ngẽmaãcü nüxü̃ tacua̱x 
rü ngẽxguma Tupana duü̃xü̃güaxü̃́ nüxü̃ 
ngechaü̃gu i norü pecadugü, rü marü 
taxuü̃ca̱xma tü̱xcüü̃ nanaxwa̱xe na wena 
ṯacü i naxü̃nagü nüxna naxãgüxü̃ 
naxca̱x i pecadu. 
 
Name nixĩ i Tupanana 
tangaicamagü 
19-20 Rü ngẽmaca̱x i nhu̱xma, Pa 
Chaueneẽgü, rü taxuü̃ca̱xma tü̱xcüü̃ 
EBRÉUGÜ 10 
O Novo Testamento na língua ticuna do Brasil, 2da ed. ©2009, Liga Bíblica
570 
tamuü̃ẽ na Tupana íngẽxmaxü̃wa 
ichocuxü̃ na namaãxü̃chi idexagüxü̃ca̱x. 
Rü nuxcümaxü̃chima rü paigüarü 
ãẽ̱xgacüxicatama jexma naxücu nagu ga 
guma ĩpata ga naxchirunaxca̱x ga 
Tupana nawa jexmane. Rü 
taxucürüwama ngexerüxǘxemare jexma 
taxücu. Notürü nüma ga Ngechuchu ja 
Cristu rü marü inajanaxoxẽẽ ga guxü̃ma 
ga jema ga jexguma curuchagu naju̱xgu 
rü nagü inabaãgu na Tupana 
íngẽxmaxü̃wa tüxü̃ jachocuxẽẽxü̃ca̱x rü 
namaãxü̃chi idexagüxü̃ca̱x. Rü woo 
taxucürüwama Tupanana tangaicamagü 
ga noxrix, notürü nüma ga Cristu rü 
naju na tüxü̃ namaxẽxẽẽxü̃ca̱x. Rü 
nagagu nixĩ i nhu̱xma i Tupanaxü̃tawa 
ingugüxü̃. 21 Rü nüma nixĩ i 
Tupanape̱xewa tüxü̃ nangü̃xẽẽxü̃ i 
guxãma i jixema i Tupanaãrü duü̃xü̃gü 
ixĩgüxe. 22 Rü nhu̱xma na tüxü̃́ 
nangẽxmaxü̃ ja tórü ngü̃xẽẽruü̃ i 
Tupanape̱xewa, rü tanaxwa̱xe i aixcuma 
mexü̃ i taãẽmaã Tupanana 
tangaicamagü na namaãxü̃chi 
idexagüxü̃ca̱x. Rü tanaxwa̱xe i aixcuma 
tajaxõgü na nüma rü tá meã tüxü̃ 
najaxuxü̃ jerü Cristu rü taxca̱x naju na 
tüxü̃́ ijanaxoxẽẽãxü̃ca̱x i tórü chixexü̃ rü 
jemaca̱x marü naẽ́gagu ítabaiü̃. 23 Rü 
tanaxwa̱xe i aixcuma meã Cristuaxü̃́ 
tajaxõgüecha jerü nagümaã tüxü̃́ 
inajanaxoxẽẽ ga tórü chixexü̃. Rü 
ngẽmaca̱x ítanaṉg̱uxẽẽ na wena taxarü 
núma naxũxü̃ na Nanatüxü̃tawa tüxü̃ 
nagagüxü̃. Rü taguma tanaxwa̱xe na 
nüxü̃ rüxoexü̃ na jaxõgüxü̃, rü bai i 
íraruwa. Erü Tupana ga tamaã 
ixunetacü na tüxü̃ nangü̃xẽẽxü̃, rü 
aixcumaxü̃chi tá najanguxẽẽ i guxü̃ma 
ga jema tamaã nüxü̃ jaxuxü̃. 24 Rü 
nhu̱xma na ngẽmaãcü tüxü̃ nangü̃xẽẽxü̃ 
ja Tupana, rü name nixĩ i guxü̃guma 
naxca̱x tadaugü na nhuxãcü wüxichigü 
jigü rüngü̃xẽẽgüxü̃ na jexeraãcü jigü 
ingechaü̃güxü̃ca̱x rü mexü̃ ixügüxü̃ca̱x. 
25 Rü name nixĩ i guxü̃guma tórü 
ngutaque̱xegüwa na íingugüüxü̃. Erü 
nümaxü̃ rü marü nüxü̃ narüxoe na 
ngutaque̱xewa naxĩxü̃, rü tama 
tanaxwa̱xe na ngẽxgumarüü̃ ixĩgüxü̃. Rü 
ngẽmaca̱x name nixĩ i jigüaxü̃́ 
tanangúchaü̃xẽẽ na ingutaque̱xegüxü̃. 
Rü nhu̱xma na nüxü̃ icuáxü̃ na marü 
jangaicaxü̃ ja tórü Cori, rü jexeraãcü 
tanaxwa̱xe na jigüaxü̃́ nangúchaü̃xẽẽxü̃. 
26 Notürü ngẽxguma chi texé Cristuaxü̃́ 
jaxõchire̱xgu ga noxrix rü nhu̱xmachi 
noxtacüma nüxü̃ tarüxoxgu, rü marü 
nataxuma na nhuxãcü namexẽẽxü̃ i 
ngẽma tümaãrü pecadu i 
Tupanape̱xewa. 27 Erü ngẽxguma chi 
ngẽmaãcü noxtacüma Cristuxü̃ 
tarüxoxgu, rü aixcumaxü̃chi tá tanajaxu 
i ngẽma pocu i ãũcümaxü̃ i Tupana tá 
tüxü̃ namaã pocuxü̃ rü jima üxü ja 
ij̱aurane ja nawa tá ínaguxü̃ne i ngẽma 
Tupanaãrü uwanügü. Rü ngẽxĩcatama 
nixĩ i tüxü̃ ínaṉg̱uxẽẽxü̃ ja jíxema 
Cristuxü̃ rüxoxe. 28 Rü nüxü̃ tacua̱x rü 
jexguma texé tama Muĩséarü mugüga 
ĩnügu rü najexmagu ga taxre rü e̱xna 
tamaẽ̱xpü̱x ga duü̃xü̃gü ga tüxü̃ 
daugüxü̃ rü tüxü̃ ixugüexü̃ na aixcuma 
tama naga taxĩnüxü̃, rü ãẽ̱xgacügü rü 
noxtacüma tüxü̃ nima̱xgü rü tama nüxü̃́ 
tangechaü̃tümüü̃gü. 29 Notürü Tupana rü 
aixcuma jexeraãcü tá nanapocue i 
ngẽma duü̃xü̃gü i tama Nanega ĩnüẽxü̃ 
rü jima nagü ja pecaduarü piruü̃xü̃ oexü̃ 
EBRÉUGÜ 10 
O Novo Testamento na língua ticuna do Brasil, 2da ed. ©2009, Liga Bíblica
571 
rü Naãẽ i Üünexü̃ i nüxü̃ ngechaü̃xü̃maã 
guxchigagüxü̃. 30 Rü meãma nüxü̃ 
tacua̱x rü Tupana rü tama notüca̱xma 
nhanagürü: 
“Chama tá nixĩ i namaã nüxü̃ 
chacuáxü̃ na ṯacü tá namaã 
chaxüxü̃ i guxü̃ma i ngẽma 
chixexü̃ ügüxü̃. Rü aixcuma tá 
chanapocu”, 
nhanagürü. Rü jexgumarüü̃ ta 
nhanagürü: 
“Chama tátama nixĩ i nüxna 
chac̱axü̃ i wüxichigü i chorü 
duü̃xü̃gü i norü maxü̃chiga”, 
nhanagürü. 31 Rü dücax, rü aixcuma 
namaxü̃ ja Tupana, rü ngẽmaca̱x ega 
tama naga ixĩnüẽgu rü wüxi i 
ãũcümaxü̃chixü̃ nixĩ na name̱xgu inguxü̃ 
na tüxü̃ napocuxü̃ca̱x. 32 Rü dücax, name 
nixĩ i nüxna pecua̱xãchie ga nhuxãcü na 
jiĩxü̃ ga jexguma noxri Cristuxü̃ 
pejau̱xgu. Rü jexguma ga pema rü jema 
na pejaxõgüxü̃gagu rü poraãcü 
guxchaxü̃gü pexü̃ nangupetü, notürü 
tama Cristuxü̃ perüxoe rü bai ga 
íraruwa. 33 Rü nhuxre ga pema rü 
duü̃xü̃gü pemaã naguxchigagü rü 
guxãpe̱xewa pexü̃ nic̱uaixgü. Rü ṯoguã̱x 
ga pema rü pegü ipejaxãgü na jema 
pemücügürüü̃ ngúxü̃ peingegüxü̃ca̱x. 
34 Rü pema rü pexü̃́ nangechaü̃tümüü̃gü 
ga jema petanüxü̃gü ga jaxõgüxü̃ ga 
pocupataü̃wa jexmagüxü̃. Rü taãẽãcüma 
jaxna namaã pexĩnüẽ ga jema tama 
jaxõgüxü̃ ga pexna napuxü̃xü̃ ga perü 
jemaxü̃gü. Rü tama naxca̱x pexoegaãẽ, 
jerü meãma nüxü̃ pecua̱x rü dauxü̃guxü̃ 
i naãnewa pexü̃́ nangẽxma i ngẽma perü 
ngẽmaxü̃güarü jexera ixĩxü̃, erü 
tagutáma nagu̱x. 35 Rü ngẽmaca̱x i 
nhu̱xmax, rü tama name na nüxü̃ 
perüxoexü̃ na Cristuaxü̃́ pejaxõgüxü̃ 
woo ṯacü pexü̃ üpetügu. Erü marü nüxü̃ 
pecua̱x rü Tupana rü aixcumaxü̃chi tá 
pexna nanaxã i perü ãmare i maxü̃ i 
taguma gúxü̃, erü Cristuaxü̃́ pejaxõgü. 
36 Rü ngẽma guxchaxü̃gü i pexü̃ 
ngupetüxü̃, rü name nixĩ i jaxna namaã 
pexĩnüẽ na penaxüxü̃ca̱x i Tupanaãrü 
ngúchaü̃ rü penajaxuxü̃ca̱x i ngẽma 
ãmare i pemaã inaxunetaxü̃. 37 Erü 
Tupanaãrü ore i ümatüxü̃wa rü 
nhanagürü: 
“Paxaxü̃chi tá wenaxãrü núma naxũ 
ja Cristu. Rü aixcuma 
tãũxü̃táma nuxcü ínangu. 
38 Notürü jíxema tümaãrü 
õgagu chape̱xewa mexẽ, rü 
name nixĩ i guxü̃guma 
tajaxõõcüma chauxca̱x tamaxü̃. 
Notürü ngẽxguma nüxü̃ 
tarüxoxgu na tajaxõxü̃, rü 
chama rü tãũxü̃táma tümamaã 
chataãẽ”, 
nhanagürü. 39 Notürü i jixema rü tama 
ngẽma duü̃xü̃gü i nüxü̃ rüxoexü̃ i 
Tupana tá pocuexü̃rüü̃ tixĩgü. Erü 
jixema rü ngẽma jaxõgüxü̃tanüxü̃ tixĩgü, 
rü ngẽmaca̱x tüxü̃́ nangẽxma i maxü̃ i 
taguma gúxü̃. 
 
Tórü õchiga 
 
11
  
1 Rü nhu̱xma rü tórü õgagu nixĩ 
i nüxü̃ icuáxü̃ na aixcuma tá 
najauxgüxü̃ i guxü̃ma i ngẽma 
irüṉg̱uxẽẽgüxü̃ ga Tupana tamaã 
ixunetaxü̃. Rü ngẽma tórü õgagu nixĩ i 
nüxü̃ icuáxü̃ na aixcuma Tupana tá 
janguxẽẽxü̃ i ngẽma norü uneta i 
nhu̱xma taũta nüxü̃ idauxü̃. 2 Rü nhuxre 
EBRÉUGÜ 10 
,  
11 
O Novo Testamento na língua ticuna do Brasil, 2da ed. ©2009, Liga Bíblica
572 
ga nuxcümaü̃güxü̃ ga tórü o̱xigü rü 
Tupanaãxü̃́ najaxõgü, rü jemaca̱x ga 
Tupana rü namaã nataãẽ. 3 Rü ngẽma 
tórü õgagu nixĩ i nüxü̃ icuáxü̃ na 
aixcuma jiĩxü̃ na Tupana rü norü 
oremaãmare nango̱xẽẽãxü̃ ga nhama ga 
naãne rü üa̱xcü rü tawemacü rü 
woramacurigü rü ẽxtagü. Rü jemaãcü 
ga Tupana, rü ngürüwa 
nanango̱xẽẽmare ga guxü̃ma i ngẽma 
nhu̱xma nüxü̃ idauxü̃. 4 Rü guma 
nuxcümaxü̃cü ga Abéu rü Tupanaãxü̃́ 
najaxõ. Rü jemaca̱x Tupanaga naxĩnü rü 
nüxna nanaxã ga wüxi ga naxü̃na ga 
Tupanaca̱x jamáxü̃. Notürü ga naẽneẽ 
ga Caĩ́ rü tama Tupanaga naxĩnü rü 
tama nüxna nanaxã ga jema ãmare ga 
Tupana nüxü̃́ naxwa̱xexü̃. Rü jemaca̱x 
ga Tupana rü woo tama Caĩ́maã nataãẽ, 
notürü Abéumaã nataãẽ rü nüxü̃ nixu 
na mecü jiĩxü̃ jerü najaxõ rü naga 
naxĩnü. Rü ngẽmaca̱x i nhu̱xmax na 
woo najuxü̃ ga Abéu, notürü wüxi i tórü 
cua̱xruü̃ nixĩ. Erü nawa nixĩ i nüxü̃ 
icuáxü̃ na Tupana naxwa̱xexü̃ na 
jaxõgüxü̃ rü naga ixĩnüẽxü̃. 5 Rü Enoqui 
rü ta Tupanaãxü̃́ najaxõ rü naga naxĩnü. 
Rü jemaca̱x nixĩ ga namaxãcütama 
jagaãxü̃ na tama najuxü̃ca̱x. Rü 
namücügü rü taguma nüxü̃ inajangaugü, 
jerü Tupana najaga. Rü Tupanaãrü ore i 
ümatüxü̃wa nüxü̃ nixu rü jexguma taũta 
jagaãgu, ga Enoqui rü nanaxü ga jema 
Tupana naxwa̱xexü̃. 6 Notürü taxuacüma 
Tupana tamaã nataãẽ ega tama nüxü̃́ 
jaxõgügu. Rü jíxema Tupanamaã 
ãmücüchaü̃xẽ, rü tanaxwa̱xe na 
tajaxõxü̃ na aixcumaxü̃chi nangẽxmaxü̃ 
ja Tupana rü nüma rü aixcuma tüxü̃ 
nangü̃xẽẽxü̃ ja jíxema naxca̱x daugüxe 
rü naga ĩnüẽxẽ. 7 Rü jexguma Noẽ́maã 
jadexagu ga Tupana, rü nüma ga Noẽ́ rü 
najaxõ rü naga naxĩnü. Rü Tupana rü 
namaã nüxü̃ nixu rü tá na ínanguxẽẽãxü̃ 
ga mucü ga taxüchicü ga taguma 
duü̃xü̃gü nüxü̃ daucü rü tá guxü̃wama 
inanguanexẽẽcü. Rü namaã nüxü̃ nixu 
ga na naxüãxü̃ca̱x ga wüxi ga wapuru 
ga taxü̃ne na tama najuexü̃ca̱x ga nüma 
rü nama̱x rü nanegü rü naneã̱xgü. Rü 
Tupanaga naxĩnü ga Noẽ́, rü nanaxü ga 
guma wapuru, rü jemaãcü tama najue 
ga nüma rü napatacü̱̃ã̱x. Rü jemaãcü 
Tupanaãxü̃́ najaxõ. Notürü jema togü ga 
duü̃xü̃gü rü tama najaxõgü, rü jemaca̱x 
Tupana nanapocue. Notürü nüma ga 
Tupana rü Noẽ́xü̃ nixu na nape̱xewa 
namexü̃, jerü nüxü̃́ najaxõ. 8 Rü guma 
tórü o̱xi ga Abrã́ũ, rü Tupanaãxü̃́ najaxõ. 
Rü jemaca̱x nixĩ ga naga naxĩnüxü̃ rü 
nüxna jaxũxü̃ ga nanatüchiü̃ãne na 
nawa naxũxü̃ca̱x ga jema naãne ga 
Tupana tá nüxna ãxü̃ na noxrüxü̃chi 
jiĩxü̃ca̱x. Rü jemaãcü nanaxü ga 
jexguma Tupana namuxgu. Rü 
nanatüchiü̃ãnewa inaxũãchi ga Abrã́ũ 
woo tama nüxü̃ na nacuáxü̃ ga ngextá tá 
na naxũxü̃. 9 Rü jexguma nawa 
nanguxgu ga jema naãne ga Tupana 
namaã ixunetaxü̃, rü nhama jexma 
naxũãneãxü̃rüü̃mare ĩpata ga 
naxchirunaxca̱xmaãmare naxãchiü̃. Rü 
jexgumarüü̃tama nixĩgü ga nane ga 
Isaqui rü nataa ga Jacú, jerü jexguma 
najaegu rü Abrã́ũrüü̃ nhama jexma 
naxĩãneãxü̃rüü̃mare nixĩgü ga jema 
naãnewa. Rü jemaãcü nixĩgü ga guxü̃ma 
ga nümagü ga na woo Tupana rü namaã 
inaxunetaxü̃ ga na noxrüxü̃chi jiĩxü̃ca̱x 
ga jema naãne. 10 Rü jemaãcü ga Abrã́ũ, 
EBRÉUGÜ 11 
O Novo Testamento na língua ticuna do Brasil, 2da ed. ©2009, Liga Bíblica
573 
rü woo nhama jexma 
naxũãneãxü̃rüü̃mare jéma najexma, 
notürü Tupanaãxü̃́ najaxõchigüama, 
jerü nüxü̃ nacua̱x na Tupana tá 
dauxü̃guxü̃ i naãnewa na nagaxü̃ nawa 
ja jima ĩãne ja nümatama naxüxü̃ne ja 
tagutáma ijarüxoxü̃ne. 11 Rü 
jexgumarüü̃tama ijixĩ ga Abrã́ũ nama̱x 
ga Chara. Rü woo ga na taguma 
naxãxãcüchiréxü̃ jerü marü ijaxüchi, 
notürü ixãxãcü jerü ijaxõõma na 
Tupana rü aixcuma tá janguxẽẽãxü̃ ga 
jema norü uneta ga tá na naxãxãcüxü̃. 
12 Rü jemaãcü ga Abrã́ũ rü woo marü 
jaguã̱xü̃chi na jiĩxü̃, notürü düxwa nüxü̃́ 
najexma ga wüxi ga nane, rü gumawa 
ne naxĩ ga muxü̃ma ga nataagü. Rü 
nhu̱xma rü nhama ẽxtagürüü̃ 
namuxũchi, rü nhama naxnücü ja 
taxuacüma jaxugücürüü̃ nixĩgü, jerü 
jemaãcü Abrã́ũmaã inaxuneta ga 
Tupana. 13 Notürü nümagü ga Abrã́ũ rü 
Isaqui rü Jacú rü najue, rü jemaca̱x 
tama nüxü̃ nadaugü ga guxü̃ma ga 
nataagü i nhu̱xma ngẽxmagüxü̃, rü tama 
namaã inacua̱xgü ga jema naãne ga 
noxri Abrã́ũmaã nüxü̃ jaxuxü̃ ga 
Tupana. Notürü Tupanaãxü̃́ 
najaxõgüama, rü jemaca̱x nüxü̃ 
nacua̱xgü rü Tupana rü tá aixcuma na 
janguxẽẽãxü̃ ga jema norü uneta ga 
namaã nüxü̃ jaxuxü̃. Rü nataãẽgü jerü 
nüxü̃ nacua̱xgü na tãũxü̃táma 
guxü̃guma nhama ga naãnewa na 
najexmagüechaxü̃, rü jemaca̱x nüxü̃ 
nixugüe na to i nachiü̃ãnecü̱̃ã̱xrüü̃mare 
jixĩgüxü̃ ga nhama ga naãnewa. 14 Rü 
nümagü rü jema oremaã meãma tüxü̃ 
nüxü̃ nacua̱xẽẽ na tama nhama ga 
naãneguxicatama naxĩnüẽxü̃ notürü 
ínaṉg̱uxẽẽgüãxü̃ i to i nachica i 
dauxü̃guxü̃ i naãnewa ngẽxmaxü̃. 15 Rü 
nümagü rü jexguma chi nanaxwa̱xegügu 
ga naxca̱x na nawoeguxü̃ ga jema naãne 
ga noxri nawa ne naxĩxü̃, rü tau chima 
nüxü̃́ naguxcha rü chi naxca̱x nawoegu. 
16 Notürü ga nümagü rü nüxü̃́ 
nangúchaü̃gü i ngẽma naãne i 
mexẽchixü̃ i dauxü̃wa ngẽxmaxü̃ i 
Tupanaxü̃tawa. Rü jemaca̱x nixĩ ga 
Tupana ga tama naxãnexü̃ na nügü 
jaxuxü̃ na norü Tupana jiĩxü̃. Jerü nüma 
ga Tupana rü naxca̱x nanamexẽẽ ga 
wüxi ga ĩãne ja dauxü̃guxü̃ i naãnewa 
ngẽxmane. 17-18 Rü Tupana ga noxri rü 
Abrã́ũmaã nüxü̃ nixu rü nhanagürü: 
“Cune ja Isaquiwa tá cuxü̃́ 
nangẽxma i muxũchixü̃tama i 
cutaagü”, 
nhanagürü. Rü Abrã́ũ rü najaxõ na 
Tupana rü aixcumaxü̃chi tá na 
janguxẽẽãxü̃ ga jema namaã 
inaxunetaxü̃. Rü jemaca̱x ga jexguma 
Tupana nüxü̃ ü̱xgu rü Isaquica̱x nüxna 
nacaxgu na naxca̱x jamáãxü̃ca̱x, rü 
nüma ga Abrã́ũ rü tama nanachu̱xu. Rü 
ínamemare na Tupanaca̱x jamáãxü̃ ga 
guma nane ga nügümaã wüxicacü. 
19 Jerü nüma ga Abrã́ũ rü najaxõ na 
Tupanaãxü̃́ natauxchaxü̃ na wena 
namaxẽxẽẽãxü̃ i juexü̃. Rü jemaca̱x ga 
Abrã́ũ rü ínamemare na Tupanaca̱x 
nanexü̃ jamáxü̃ jerü najaxõ na Tupana 
rü wena tá namaxẽẽãxü̃. Rü 
aixcumaxü̃chi jemaãcü Abrã́ũca̱x 
nanaxü ga Tupana, jerü woo nhama 
marü najuxü̃rüü̃ nixĩ ga nane, notürü ga 
Tupana rü maxü̃cü nüxna nanamu. Rü 
jema rü wüxi ga tórü cua̱xruü̃ nixĩ na 
nhuxãcü aixcuma jaxõõxü̃ ga Abrã́ũ. 
EBRÉUGÜ 11 
O Novo Testamento na língua ticuna do Brasil, 2da ed. ©2009, Liga Bíblica
574 
20 Rü guma Isaqui rü ta Tupanaãxü̃́ 
najaxõ. Rü jemaca̱x ga jexguma marü 
naja̱xgu, rü najumuxẽ rü Tupanana naca 
na nanegü ga Jacú rü Echaúxü̃ 
nangü̃xẽẽxü̃ca̱x. Rü jemaãcü najumuxẽ 
jerü aixcuma najaxõ na Tupana tá 
janguxẽẽxü̃ ga jema nüxna naxca̱x 
nac̱axü̃. 21 Rü guma Jacú rü ta 
Tupanaãxü̃́ najaxõ. Rü jemaca̱x ga 
jexguma marü naja̱xgu rü najuxchaü̃gu, 
rü norü caxü̃xü̃maã nügü inachixẽẽ rü 
Tupanaxü̃ nicua̱xüü̃. Rü najumuxẽ rü 
Tupanana naca na nataagü ga Juche 
nanegüxü̃ nangü̃xẽẽxü̃ca̱x. Rü jemaãcü 
najumuxẽ jerü aixcuma najaxõ na 
Tupana tá janguxẽẽxü̃ ga jema 
Abrã́ũmaã inaxunetaxü̃. 22 Rü guma 
Juche rü ta Tupanaãxü̃́ najaxõ. Rü 
jemaca̱x ga jexguma najuxchaü̃gu, rü 
natanüxü̃maã nüxü̃ nixu rü nhanagürü: 
“Tataagü rü jixcüra rü tá ínachoxü̃ i 
nuã Ejituanewa na nawa 
naxĩxü̃ca̱x i ngẽma naãne ga 
Tupana tórü o̱xi ga Abrã́ũmaã 
nüxü̃ ixuxü̃. Rü ngẽxguma 
ngẽ́ma naxĩxgu, rü chanaxwa̱xe 
ja chauxchina̱xãgü rü ta ngẽ́ma 
nanana na ngẽxma 
jata̱xgüãxü̃ca̱x”, 
nhanagürü. 23 Rü jemawena rü mucüma 
ga taunecügü rü nimu ga jema duü̃xü̃gü 
ga Ejituanewa. Rü jema nachiü̃ãneãrü 
ãẽ̱xgacü, rü tama nanaxwa̱xe na 
jexeraãcü jamuẽtanüxü̃, rü jemaca̱x 
nanamu na tüxü̃ naḏaixü̃ca̱x ga guxãma 
ga buxe ga ijatüxe ga jexwacax 
ibuetanüxẽ. Notürü nanatü rü naẽ ga 
guma tórü o̱xi ga Muĩsé, rü aixcuma 
Tupanaãxü̃́ tajaxõgü. Rü jemaca̱x ga 
jexguma noxri nabuxgu ga Muĩsé, rü 
tamaẽ̱xpü̱x ga tawemacügu itajacu̱xgü, 
jerü nüxü̃ tadaugü na namexẽchixü̃ rü 
tama naxca̱x tamuü̃ẽ ga jema 
Ejituaneãrü ãẽ̱xgacüarü ore ga woo na 
naxunagüãxü̃ ga na buxe tüxü̃ naḏaixü̃. 
24-25 Rü Muĩsé rü ta Tupanaãxü̃́ najaxõ. 
Rü jemaca̱x ga jexguma marü naja̱xgu 
rü tama nanaxwa̱xe na nügü jaxuxü̃ na 
Ejituaneãrü ãẽ̱xgacüxacü ngĩne na jiĩxü̃, 
jerü naxca̱x rü narümemaẽ na 
natanüxü̃gü ga Judéugümaã wüxigu 
ngúxü̃ jangexü̃. Rü tama nanaxwa̱xe na 
ṯacü ga nhama ga naãneãrü chixexü̃maã 
nügü na nataãẽxẽẽxü̃, jerü nüxü̃ nacua̱x 
rü jema taãẽ rü paxaãchiruü̃mare nixĩ. 
26 Rü jexgumarüü̃ na dauxü̃guxü̃ ga 
naãnena na jaxũxü̃ ga Cristu na ngúxü̃ 
jangexü̃ca̱x, rü jexgumarüü̃ ta nixĩ ga 
Muĩsé ga ãẽ̱xgacüpatana na jaxũxü̃, jerü 
naxca̱x rü narümemaẽ na natanüxü̃gü 
ga Judéugümaã wüxigu ngúxü̃ jangexü̃. 
Notürü taxuü̃ca̱xma jema ngúxü̃gu 
narüxĩnü, jerü nüxü̃ nacua̱x rü tá wüxi i 
ngunexü̃gu Tupanaxü̃tawa na najauxãxü̃ 
i norü natanü. 27-28 Rü jema na 
jaxõõxü̃ca̱x nixĩ ga Tupanaga naxĩnüxü̃ 
ga Muĩsé. Rü jemaca̱x ga jexguma 
Tupana namuxgu ga na naxüãxü̃ ga 
üpetüchiga, rü najanguxẽẽ ga jema 
Tupana namuxü̃. Rü nüma ga Muĩsé rü 
guxü̃ma ga natanüxü̃gü ga Judéugüxü̃ 
namu na wüxichigü ga ĩpatawa 
jamáãxü̃ca̱x ga wüxi ga carneruxacü na 
jemagümaã namaxcuãxü̃ca̱x ga 
naã̱xpatagü. Rü nhanagürü nüxü̃: 
“Nhama i chütaxü̃gu rü tá Tupana 
núma Ejituanewa nanamu i 
wüxi i norü orearü ngeruü̃ i 
dauxü̃cü̱̃ã̱x rü tá nanadai ja 
jima nüxira bucü ja 
EBRÉUGÜ 11 
O Novo Testamento na língua ticuna do Brasil, 2da ed. ©2009, Liga Bíblica
575 
Eqüituanecü̱̃ã̱xgü nane i 
wüxichigü ja ĩpatawa. Notürü 
ngẽxguma jima nagümaã 
penamaxcuxgu i perü ĩã̱xpata, 
rü tãũxü̃táma pechiü̃gu 
naxücu”, 
nhanagürü. Rü jemaãcü ga Muĩsé rü 
Tupanaga naxĩnü jerü nüxü̃́ najaxõ. Rü 
jemaca̱x ga jema orearü ngeruü̃ ga 
dauxü̃cü̱̃ã̱x rü taxuü̃ma ga Judéugünexü̃ 
nima̱x. Rü jema na jaxõõxü̃ca̱x nixĩ ga 
ínaxũxũxü̃ ga Ejituarü naãnewa, rü 
tama naxca̱x namuü̃xü̃ na guma 
Ejituaneãrü ãẽ̱xgacü tá namaã nanuxü̃. 
Rü taguma nüxü̃ narüxo ga Tupanawe 
na naxũxü̃, jerü Tupana ja ẽxü̃gucüarü 
ngúchaü̃ naxü. 29 Rü jema duü̃xü̃gü ga 
Muĩséwe rüxĩxü̃ rü ta najaxõgü. Rü 
jemaca̱x ga jexguma jema Taxtü ga 
Dauchiüxü̃wa nangugügu, rü jema dexá 
rü nügüna nixĩgachi, rü nipaaneãchi, rü 
jéma nichoü̃. Notürü jexguma jema 
Ejituanecü̱̃ã̱x ga churaragü ga nawe 
ngẽgüxü̃ nawe ichoü̃gu, rü jexma 
najiama, jerü wenaxãrü nügüna naxĩ ga 
jema dexá. 30 Rü jexguma guma ĩãne ga 
Jericúwa nangugügu ga jema duü̃xü̃gü, 
rü taxucürüwama nichocu, jerü 
guxü̃wama naxãxtapü̱x. Notürü 
Tupanaãxü̃́ najaxõgü, rü jemaca̱x 
Tupanaga naxĩnüẽ rü 7 ga ngunexü̃ 
nüxü̃ ínichoeguãchitanücüü, jema 
Tupana namaã nüxü̃ ixuxü̃rüü̃. Notürü 
jexguma norü 7 ga ngunexü̃wa 
nanguxgu, rü nüẽchama niwa̱xgütapü̱x, 
rü jemaãcü nichocu. 31 Notürü jema nge 
ga Jericúcü̱̃ã̱x ga Raábe, rü woo chixri 
imaxü̃ ga noxrix, notürü jexguma jéma 
nangugügu ga jema taxre ga Judéugü ga 
bexma ngugütaewa jéma ĩxü̃, rü ngĩma 
ijixĩ ga nüxü̃ nangü̃xẽẽxü̃. Rü jemaca̱x 
tama jema togü ga Jericúcü̱̃ã̱x ga tama 
Tupanaga ĩnüẽxü̃rüü̃ iju, jerü 
Tupanaãxü̃́ ijaxõ. 32 ¿Rü nhu̱xma rü ṯacü 
i togü i duü̃xü̃güchigaxü̃ tá pemaã 
chixuxü̃? Rü changechica na pemaã 
nüxü̃ chixuxü̃ca̱x i nachiga ga jema 
nuxcümaxü̃güxü̃ ga ãẽ̱xgacügü ga 
Jideã́ũ rü Baraqui rü Sãsã́ũ rü Jefté rü 
Dawí rü Chamuẽ́ũ, rü guxü̃ma ga 
nuxcümaxü̃güxü̃ ga Tupanaãrü orearü 
uruü̃gü. 33 Rü jema na jaxõgüãxü̃ca̱x nixĩ 
ga Tupana nüxü̃ rüngü̃xẽẽxü̃. Rü 
jemaãcü to ga nachiü̃ãnegüarü 
ãẽ̱xgacügüxü̃ narüporamaẽgü, rü 
meãma norü duü̃xü̃gümaã inacua̱xgü rü 
aixcuma nanajauxgü ga jema Tupana 
namaã ixunetaxü̃. Rü jemaca̱x ga 
jexguma woo aitanügu jata̱xcuchigüãgu, 
rü taxuü̃ma namaã naxü ga aigü jerü 
Tupana nüxna nadau. 34 Rü jexguma 
norü uwanügü üxüxetüwa jawocuxgu, 
rü taxuü̃ma nüxü̃ naxüpetü rü tama 
nixae, jerü Tupanaãxü̃́ najaxõgü rü 
nüma rü nüxna nadau. Rü jexguma togü 
taramaã nadaixchaü̃gu, rü Tupana nüxü̃ 
narüngü̃xẽẽ na taxuü̃ma nüxü̃ 
üpetüxü̃ca̱x. Rü jexguma naturaegu rü 
norü uwanügü nadaixchaü̃gu, rü 
Tupana nanaporaexẽẽ. Rü jexguma to 
ga nachiü̃ãneãrü churaragümaã nügü 
nadaixgu, rü jema togü ga churaragüxü̃ 
narüjexeragü. 35 Rü najexma ga ngexü̃gü 
ga juexacüxü̃, notürü jema naxãcügü rü 
wenaxãrü ínarüdagü jerü Tupanaãxü̃́ 
najaxõgü. Notürü najexma ga togü ga 
poraãcü ngúxü̃ ingegüxü̃ jerü norü 
uwanügü jemaãcü namaã nachopetü na 
Tupanaxü̃ ínata̱xgüxü̃ca̱x. Notürü ga 
nümagü rü tama Tupanaxü̃ ínata̱xgü rü 
EBRÉUGÜ 11 
O Novo Testamento na língua ticuna do Brasil, 2da ed. ©2009, Liga Bíblica
576 
jemaca̱x najue, jerü naxca̱x rü 
narümemaẽ nixĩ na wena namaxẽxü̃ rü 
najauxgüãxü̃ i ngẽma maxü̃ i taguma 
gúxü̃. 36 Rü najexma ta ga nhuxre ga 
togü ga jaxõgüxü̃ ga duü̃xü̃gü nüxü̃ 
cugüexü̃, rü jac̱uaixgüxü̃, rü curẽtimaã 
jana̱ĩ̱xgüxü̃, rü pocupataü̃gu nawocuxü̃. 
37 Rü nhuxre ga nümagü rü togü 
nutamaã ínanamuxũchigü rü jemaãcü 
nanadai. Rü nhuxre ga nümagü rü togü 
najaw̱ãĩxjegü rü najue. Rü nhuxre ga 
nümagü rü togü ngúxü̃ nüxü̃ ningexẽẽgü 
na Tupanaxü̃ ínata̱xgüxü̃ca̱x. Rü nhuxre 
ga nümagü rü togü taramaã nanadai. Rü 
nhuxre ga nümagü rü nu ne nanaxĩmare 
rü carnerucha̱xmüü̃ rü 
bodecha̱xmüü̃maãmare nixãxchiru. Rü 
taxuü̃ma nüxü̃́ najexma, rü nachixeãẽgü 
jerü norü uwanügü rü chixri namaã 
nachopetü. 38 Rü nhama ga naãnecü̱̃ã̱x 
rü nachi naxaie, notürü Tupana rü nüxü̃ 
nangechaü̃. Rü nhama ga naãnewa rü 
norü uwanügüchaxwa nu ne 
nanaxĩmare ga taxúema íxãpataxü̃wa. 
Rü ngürüanegu nipexü̃tanümare jerü 
nangepatagü. 39 Rü guxü̃ma ga jema 
nuxcümaxü̃güxü̃ ga duü̃xü̃gü rü woo 
norü õgagu Tupana namaã na taãẽxü̃, 
notürü taxuü̃ma ga nümagü rü 
guxü̃xü̃ma nadau ga jema mexü̃gü ga 
Tupana namaã ixunetaxü̃. 40 Rü jemaãcü 
namaã nangupetü ga jema duü̃xü̃gü, 
jerü ga Tupana rü tagu narüxĩnü rü 
tama nanaxwa̱xe na nüxĩra nüxĩca 
jamexẽẽgüãxü̃, notürü nanaxwa̱xe na 
tamaã wüxigu jamexẽẽgüãxü̃. Rü 
nhu̱xma i jixema na jaxõgüxü̃, rü jema 
nuxcümaxü̃güxü̃ ga duü̃xü̃gürüü̃ 
Tupanaãrü duü̃xü̃gü tixĩgü, jerü Nane ja 
Ngechuchu rü guxãca̱xma naju. Rü wüxi 
i ngunexü̃ rü tá taxca̱x núma naxũ na 
nügüxü̃tawa tüxü̃ nagagüxü̃ca̱x na 
ngẽ́ma ingẽxmagüechaxü̃ca̱x. 
 
Name nixĩ i Ngechuchucümagu taxĩ 
 
12
  
1 Rü nhu̱xma na nüxü̃ icuáxü̃ na 
nhuxãcü aixcuma Tupanaãxü̃́ 
jaxõgüãxü̃ ga guxü̃ma ga jema 
nuxcümaxü̃güxü̃ ga duü̃xü̃gü, rü ngẽma 
rü wüxi i tórü cua̱xruü̃ nixĩ na nhuxãcü 
Tupana naxwa̱xexü̃ na naxca̱x imaxẽxü̃. 
Rü ngẽmaca̱x i nhu̱xmax, ¡rü ngĩxã 
nüxü̃ tarüxoe i guxü̃ma i ngẽma pecadu 
i tüxü̃ ítüexẽẽxü̃ rü tüxü̃́ naguxchaxẽẽxü̃ 
na meã jaxõgüxü̃! ¡Rü ngĩxã paxa 
naxca̱x tadaugü na meã Tupanaca̱x 
imaxẽxü̃ rü guxü̃guma aixcuma naxüxü̃ 
i ngẽma tüxü̃́ nanaxwa̱xexü̃! 2 Rü name 
nixĩ i tanangugü na nhuxãcü namaxü̃xü̃ 
ga Ngechuchu rü nagu taxĩ i nacüma. 
Jerü nüma nixĩ ga nuxcüma nagu 
naxĩnüxü̃ na nhuxãcü tórü õgagu tá 
tüxü̃ namaxẽxẽẽxü̃ rü nüma nixĩ i tüxü̃ 
nangü̃xẽẽxü̃ na aixcuma meã 
jaxõgüechaxü̃ca̱x na ngẽmaãcü 
naxü̃tawa ingugüxü̃ca̱x. Rü nüma rü 
tama nügü nachu̱xu na curuchawa 
ngúxü̃ jangexü̃, rü tama nagu narüxĩnü 
ga jema ãne na jangexü̃, notürü 
nataãẽxü̃chi jerü nüxü̃ nacua̱x na 
jemawena rü tá muxü̃ma i duü̃xü̃gü 
najauxgüxü̃ i maxü̃ i taguma gúxü̃. Rü 
nhu̱xma rü Tupanaãrü tügünecüwawa 
narüto na ngẽ́ma guxããrü ãẽ̱xgacü 
jiĩxü̃ca̱x. 3 Rü name nixĩ i penangugü rü 
nagu perüxĩnüẽ na nhuxãcü ga 
Ngechuchu rü jaxna namaã naxĩnüxü̃ ga 
jema ngúxü̃ ga nüxü̃ jangexẽẽgüxü̃ ga 
jema duü̃xü̃gü ga pecaduã̱xgüxü̃. Rü 
nüma ga Ngechuchu rü jemaãcü jema 
EBRÉUGÜ 11 
,  
12 
O Novo Testamento na língua ticuna do Brasil, 2da ed. ©2009, Liga Bíblica
577 
ngúxü̃maã jaxna naxĩnü na pema rü 
tama nüxü̃ perüc̱ẖauxü̃ca̱x rü tama nüxü̃ 
perüxoexü̃ca̱x na nüxü̃́ pejaxõgüxü̃. 4 Rü 
nhu̱xma i pema na pejaxõgüxü̃, rü 
ngúxü̃ peingegü erü pecaduxü̃ perüxoe. 
Notürü taxúema ga petanüwa rü 
jemaca̱x Cristurüü̃ juwa tangu. 5 Rü 
name nixĩ i nüxna pecua̱xãchie i norü 
ore ja Tupana i namaã pexü̃ 
jaxucu̱xẽgüxü̃ i nhu̱xma na naxãcügü 
peixĩgüxü̃. Erü ngẽma norü ore i 
ümatüxü̃wa rü nhanagürü: 
“Pa Chaunex, ¡tãṹ i nüxü̃ cuxoxü̃ i 
ngẽxguma cuxü̃ 
icharüwe̱xãchixẽẽgu! ¡Rü tãṹ i 
cujarümaxãchixü̃ i ngẽxguma 
cuxü̃ chaxucu̱xẽgu! 6 Erü nüma 
ja Cori ja Tupana rü tüxü̃ 
inajarüwe̱xãchixẽẽ ja jíxema 
tüxü̃ nangechaü̃xẽ. Rü tüxna 
nanac̱uaixca ja jíxema 
naxãcüxü̃ tüxü̃ najaxúxe, na 
ngẽmaãcü tüxü̃ nangu̱xẽẽxü̃ca̱x 
na nhuxãcü nanaxwa̱xexü̃ na 
naxca̱x tamaxü̃xü̃”, 
nhanagürü. 7 Rü ngẽmaca̱x i pemax, rü 
name nixĩ na jaxna namaã pexĩnüẽxü̃ i 
ngẽxguma Tupana pexna nac̱uaixcagu. 
Erü ngẽxguma ngẽmaãcü pemaã jixĩgu, 
rü pexü̃ nüxü̃ nacua̱xẽẽ na aixcuma 
naxãcügü peixĩgüxü̃. Erü guxü̃ma i papa 
rü inajanawe̱xãchixẽẽ i ngẽma aixcuma 
naxãcügü ixĩgüxü̃. 8 Notürü ngẽxguma 
chi Tupana tama pexü̃ 
ijarüwe̱xãchixẽẽgu, ngẽma guxü̃ma i 
naxãcügüxü̃ ijanawe̱xãchixẽẽxü̃rüü̃, rü 
ngẽmawa tá nüxü̃ pecua̱x na tama 
naxãcügüxü̃chi peixĩgüxü̃, rü ngenatüxü̃ 
peixĩgüxü̃. 9 Rü wüxichigü i jixema ga 
jexguma ibuegu, rü tanatügü rü tüxü̃ 
taxucu̱xẽgü, rü jixema rü tümaga 
taxĩnüẽ rü tüxü̃ tangechaü̃gü. Rü 
ngẽmaca̱x i nhu̱xma rü jexeraãcü 
tanaxwa̱xe na naga ixĩnüẽxü̃ ja Tanatü 
ja dauxü̃gucü na ngẽmaãcü 
najaxuxü̃ca̱x i maxü̃ i taguma gúxü̃. 
10 Rü tanatügü rü wüxi i 
paxaãchica̱xmare tüxü̃ taxucu̱xẽgü na 
tüma tanaxwa̱xegüxü̃ãcüma 
imaxẽxü̃ca̱x. Notürü ja Tupana rü 
aixcuma tórü mexü̃ca̱x nixĩ i tüxü̃ 
ijanawe̱xãchixẽẽxü̃ na naxrüü̃ 
ixüünegüxü̃ca̱x. 11 Rü aixcuma tama 
tataãẽgü i ngẽxguma Tupana tüxü̃ 
ijarüwe̱xãchixẽẽgu, erü tüxü̃́ nangu̱x. 
Notürü ngẽmawena i ngẽxguma naga 
ixĩnüẽgu rü janguxẽẽgu i ngẽma tamaã 
nüxü̃ jaxuxü̃, rü aixcuma tataãẽgü. 
 
Naxãũcüma na tama 
 
Tupanaga ixĩnüẽxü̃ 
12 Rü ngẽmaca̱x i nhu̱xma na ngúxü̃ 
peingegüxü̃ rü peipaexü̃ na Tupanawe 
perüxĩxü̃, rü name nixĩ i pegü 
peporaexẽẽãma na noxrirüü̃tama meã 
pejaxõgüxü̃ca̱x. 13 Rü name nixĩ i naxca̱x 
pedaugü na Tupana pexü̃́ 
naxwa̱xexü̃ãcüma aixcuma meã 
pemaxẽxü̃, na jíxema nhu̱xma tama meã 
jaxõgüxe rü meã tajaxõgüxü̃ca̱x. 14 ¡Rü 
naxca̱x peda̱x na guxü̃ i duü̃xü̃gümaã 
pemecümaxü̃! Rü ngẽxgumarüü̃ ta name 
nixĩ i naxca̱x pedau na Tupanape̱xewa 
naxüünexü̃ i perü maxü̃. Erü jíxema 
tama Tupanape̱xewa üünexẽ rü 
tãũxü̃táma tórü Corixü̃ tadau. 15 ¡Rü 
pegüna pedaugü na taxúema nüxü̃ 
oxü̃ca̱x i ngẽma ngü̃xẽẽ i Tupana tüxü̃ 
nangechaü̃ãcüma tüxna ãxü̃! Erü tama 
tanaxwa̱xe na texé petanüwa Cristuchi 
EBRÉUGÜ 12 
O Novo Testamento na língua ticuna do Brasil, 2da ed. ©2009, Liga Bíblica
578 
aixü̃ rü ngẽmaãcü togüxü̃ chixexü̃maã 
taxucu̱xẽxü̃ na Cristuna tixũgachixü̃ca̱x. 
16 Rü tama name i texé i petanüwa rü naĩ 
i ngemaã na itapexü̃. Rü tama name na 
texé tümaãrü ngẽmaxü̃ca̱x Tupanaxü̃ na 
oxü̃. Rü jemaãcü nanaxü ga guma 
nuxcümaü̃cü ga Jacúeneẽ ga Echaú. Jerü 
jexguma nataijagu rü wüxi ga õnaca̱x 
nüxü̃ naxo ga guxü̃ma ga jema nüxna 
üxü̃ ga nanatü chi nüxna ãxü̃. 17 Rü pema 
nüxü̃ pecua̱x rü jemawena ga jexguma 
najauxchaü̃ãgu ga jema noxri nüxna üxü̃, 
rü marü taxucürüwama nanajaxu, jerü 
marü naẽneẽ ga rübumaẽcüna tanaxã ga 
nanatü. Rü nüma ga Echaú rü woo 
poraãcü naxaxu, notürü marü 
taxucürüwama nhuxãcü nanajaxu. Rü 
ngẽmawa nüxü̃ tacua̱x na nhuxãcü 
naxãũcümaxü̃ na tórü ngẽmaxü̃ca̱x 
Tupanaxü̃ ixoxü̃. 18-21 Rü nuxcüma ga 
tórü o̱xigü ga Muĩséwe rüxĩxü̃, rü nüxü̃ 
naxĩnüẽ ga Tupanaga ga jexguma nüxü̃ 
jangaicagügu ga guma ma̱xpǘne ga 
Chinaĩgu ãẽ́gane. Rü nüxü̃ nadaugü ga 
na jaj̱auraxü̃ ga guma ma̱xpǘne rü 
poraãcü naxẽãnexü̃ rü poraãcü buanecü 
ixüxü̃ rü jaba̱i̱xbe̱xanexü̃ rü jaduruanexü̃. 
Rü poraãcü namuü̃ẽ ga jema duü̃xü̃gü, 
jerü nüxü̃ naxĩnüẽ ga wüxi ga corneta ga 
tagane rü Tupana ga tagaãcü jéma 
nhacü: 
“Ngẽxguma chi wüxie i petanüwa 
daa ma̱xpǘnewa ũxgu ¡rü 
noxtacüma nutamaã tüxü̃ 
ípemuxũchiãcüma tüxü̃ peimá! 
Rü woo wüxi i pexü̃na jixĩgu ¡rü 
ngẽxgumarüü̃ ta 
ípenamuxũchiãcüma pejamá!” 
nhanagürü. Rü jexguma jadexagu ga 
Tupana, rü poraãcü namuü̃ẽ ga jema 
duü̃xü̃gü. Rü norü muü̃maã Tupanaxü̃ 
naca̱a̱xü̃gü na íjachaxãchixü̃ca̱x ga 
namaã na jadexaxü̃. Rü jema na 
poraãcü naxãũcümaxü̃chixü̃ ga jema 
nüxü̃ nadaugüxü̃, rü jemaca̱x nixĩ ga 
nümatama ga Muĩsé ga nhaxü̃: 
“Chorü muü̃maã chidu̱ru̱x i 
nhu̱xmax”, 
nhaxü̃. Rü jemaãcü nixĩ ga namaã 
nangupetüxü̃ ga jema duü̃xü̃gü ga 
Muĩsémaã najauxgüxü̃ ga jema 
nüxĩraü̃xü̃ ga Tupanaãrü mugü. Notürü 
i pemax, Pa Chaueneẽgüx, rü tama 
jemaãcü pexü̃ naxüpetü ga jexguma 
penajauxgügu ga Tupanaãrü ore i 
ngexwacaxü̃xü̃ i Cristuchiga ixĩxü̃. 22 Rü 
nhu̱xma i pema rü taxuü̃ca̱xma pemuü̃ẽ, 
jerü ga Cristu rü taxca̱x naju na Tupana 
ja guxü̃guma maxü̃cüxü̃tawa tüxü̃ 
nagagüxü̃ca̱x, na guxü̃guma norü ĩãne ja 
dauxü̃gune ja Jerucharéü̃gu ãẽ́ganewa 
ingẽxmagüxü̃ca̱x. Rü ngẽ́ma tá 
tangutaque̱xegü namaã i ngẽma 
muxũchixü̃ma i norü orearü ngeruü̃gü i 
dauxü̃cü̱̃ã̱x na wüxigu namaã Tupanaxü̃ 
icua̱xüü̃güxü̃ca̱x. 23 Rü nhu̱xma i pemax, 
rü marü natanüxü̃gü peixĩgü i guxü̃ma i 
ngẽma togü i duü̃xü̃gü i Tupanaãrü 
poperawa ngo̱xégagüxü̃. Rü marü 
naxca̱x pexĩ ja Tupana ja jima 
guxãnatáma cacü. Rü marü 
natanüwaama pexügü i guxü̃ma ga jema 
duü̃xü̃gü ga mecümagüxü̃ ga juexü̃ ga 
Tupana imexẽẽgüxü̃. 24 Rü marü naxca̱x 
pexĩ ja Ngechuchu ga taxca̱x jucü na 
tüxü̃ namaxẽxẽẽxü̃ca̱x, ngẽma 
Tupanaãrü uneta i ngexwacaxü̃xü̃ 
tamaã nüxü̃ ixuxü̃rüü̃. Rü nagümaã 
pexü̃́ najajauxgü ga perü chixexü̃gü na 
aixcuma Tupanape̱xewa 
EBRÉUGÜ 12 
O Novo Testamento na língua ticuna do Brasil, 2da ed. ©2009, Liga Bíblica
579 
peixüünegüxü̃ca̱x. Rü guma nagü ga 
taxca̱x ibacü rü tama guma 
nuxcümaxü̃cü ga Abéugürüü̃ nixĩ. Jerü 
guma Abéugü na inabaxü̃gagu rü 
naẽneẽxü̃ napocu ga Tupana. Notürü 
Cristugü i baxü̃gagu Tupana tüxü̃́ nüxü̃ 
nangechaü̃ i tórü pecadugü. 25 Rü 
ngẽmaca̱x name nixĩ i pexuãẽgü na 
tama nüxü̃ pexoexü̃ca̱x ja jima Tupana 
ja nhu̱xma tamaã idexacü. Rü dücax 
jema nuxcümaxü̃güxü̃ ga tórü o̱xigü ga 
Muĩséwe rüxĩxü̃ rü taxucürüwa 
Tupanachaxwa nibuxmü na tama 
napocueãxü̃ca̱x ga jexguma Tupanaxü̃ 
naxoegu rü tama naga naxĩnüẽgu ga 
jexguma Muĩséwa Tupana 
jaxucu̱xẽgügu. Rü jema na taxucürüwa 
Tupanachaxwa jabuxmüxü̃ ga nümagü, 
rü jexeraãcü tüxü̃́ naguxcha i jixema na 
naxchaxwa ibuxmüxü̃ ega tama naga 
ixĩnüẽgu i nhu̱xma na Cristuwa tüxü̃ 
jaxucu̱xẽgüxü̃ i nüma ja Tupana i 
dauxü̃guxü̃ i naãnewa ngẽxmacü. 26 Rü 
jexguma Muĩséwe naxĩxgu ga tórü 
o̱xigü, rü Tupana rü nagamaã 
najadu̱ru̱xanexẽẽ. Notürü i nhu̱xma rü 
nhanagürü: 
“Wena táxarü chajadu̱ru̱xanexẽẽ. 
Notürü ngẽxguma ngẽmaãcü 
chanaxü̱xgu rü tãũxü̃táma 
nhama i naãnexĩca chidu̱ru̱xẽẽ, 
notürü üa̱xcü rü woramacurigü 
rü ẽxtagü rü tá ta 
chajadu̱ru̱xgüxẽẽ”, 
nhanagürü. 27 Rü jema na: 
“Wena táxarü chajadu̱ru̱xanexẽẽ”, 
nhaxü̃, rü ngẽmawa nüxü̃ tacua̱x rü 
guxü̃ma ga jema naxüxü̃ i tama 
guxü̃guca̱x ixĩxü̃, rü Tupana tá 
inajanaxoxẽẽ na ngẽma guxü̃guca̱x 
ixĩxü̃xĩcatama na íjaxügüxü̃ca̱x. 28 Rü 
ngẽma na tórü ãẽ̱xgacü na jiĩxü̃ ja 
Tupana, rü guxü̃guca̱x nixĩ, rü tagutáma 
inajarüxo na noxrü ixĩgüxü̃. Rü 
ngẽmaca̱x name nixĩ na Tupanana moxẽ 
ixãgüxü̃, rü nüxü̃ ingechaü̃güãcüma rü 
nüxü̃ imuü̃ẽãcüma nüxü̃ icua̱xüü̃güxü̃, 
ngẽma nüma nanaxwa̱xexü̃rüü̃. 29 Erü 
tórü Tupana, rü nhama wüxi ja üxürüü̃ 
aixcuma inajanaxoxẽẽ i guxü̃ma i tórü 
chixexü̃. 
 
Nhuxãcü Tupanaxü̃ tataãẽxẽẽ 
 
13
  
1 Rü nhu̱xma rü tama name na 
nüxü̃ perüc̱ẖauexü̃ na 
wüxichigü pegü pengechaü̃güxü̃ nhama 
peeneẽxü̃ pengechaü̃xü̃rüü̃. 2 Tama 
name na nüxü̃ ipejarüngümaẽxü̃ na 
meãma penajaxuxü̃ i ngẽma duü̃xü̃gü i 
pepatawa ngugüxü̃. Erü nüxü̃ tacua̱x rü 
nümaxü̃ ga jemaãcü naxügüxü̃ rü 
nhuxguacü rü tama nüxü̃ nacuáãcüma 
bexma Tupanaãrü orearü ngeruü̃gü i 
dauxü̃cü̱̃ã̱xü̃ meã najauxgü. 3 Rü name 
nixĩ i nüxna pecua̱xãchie i ngẽma 
duü̃xü̃gü i pocuexü̃, nhama pema rü ta 
naxrüü̃ pepocuexü̃rüü̃. Rü ngẽxgumarüü̃ 
ta name nixĩ nüxna pecua̱xãchie i 
ngẽma duü̃xü̃gü i togü ngúxü̃ nüxü̃ 
ingexẽẽgüxü̃, erü ngürüãchi tá ta 
ngẽmaãcü pexü̃ nangupetü. 4 Rü ngẽma 
jatügü i ãmaxü̃ rü name nixĩ i meã 
naxma̱xmaã namaxẽ rü tüxü̃ 
nangechaü̃gü. Rü ngẽxgumarüü̃ ta i 
ngexü̃gü, rü name nixĩ i meã natemaã 
namaxẽ rü nüxü̃ nangechaü̃gü. Erü 
Tupana rü aixcuma tá nüxna naca rü tá 
nanapocue i ngẽma duü̃xü̃gü i naĩ i 
ngemaã rü e̱xna naĩ ja jatümaã ipexü̃. 
Rü ngẽxgumarüü̃ tá ta tüxü̃ napocue ja 
EBRÉUGÜ 12 
,  
13 
O Novo Testamento na língua ticuna do Brasil, 2da ed. ©2009, Liga Bíblica
580 
guxãma ja jíxema ngema̱xãcüma rü 
ngeteãcüma tügümaã maxẽmarexe. 5 Rü 
tama name na dĩẽruguama perüxĩnüẽxü̃. 
Rü name nixĩ i namaã petaãẽgü i ngẽma 
marü pexü̃́ ngẽxmaxü̃. Jerü Tupana rü 
nhanagürü: 
“Tagutáma cuxna chixũ, rü 
tagutáma cuxü̃ íchata̱x”, 
nhanagürü. 6 Rü nhu̱xma na nüxü̃ icuáxü̃ 
na ngẽmaãcü tamaã inaxã́ũxü̃, rü 
ngẽmaca̱x tama taxãne na nhagüxü̃: 
“Nüma ja Cori nixĩ ja choxü̃ 
rüngü̃xẽẽcü. Rü ngẽmaca̱x 
taxuü̃ca̱xma chamuü̃. Erü 
taxucürüwama texé ṯacü rü 
chixexü̃ chamaã taxü”, 
nhagüxü̃. 7 Rü name nixĩ i nüxna 
pecua̱xãchie ga jema perü daruü̃gü ga 
noxri pemaã icuáxü̃ rü pemaã nüxü̃ 
ixugüxü̃ ga Tupanaãrü ore. Rü name 
nixĩ i nagu perüxĩnüẽ ga na nhuxãcü 
meã namaxẽxü̃ pepe̱xewa rü nhuxãcü 
meã jaxõgüãcüma najuexü̃. Rü name 
nixĩ ga nüma jaxõgüãxü̃rüü̃ meã 
pejaxõgü i pemax. 8 Rü nüma ja 
Ngechuchu ja Cristu rü guxü̃guma 
najanguxẽẽ i ngẽma tamaã nüxü̃ jaxuxü̃. 
Rü nuxcüma rü najanguxẽẽ ga norü ore, 
rü nhu̱xma rü ta najanguxẽẽ. Rü 
guxü̃gutáma ngẽmaãcü nixĩ. Rü 
ngẽmaca̱x tanaxwa̱xe na aixcuma nüxü̃́ 
jaxõgüxü̃. 9 Rü tama name i pejaxõgü i 
ngẽma ngu̱xẽẽtaegü i tama toma pexü̃ 
namaã tangúexẽẽxü̃ i tama Tupanaãrü 
ixĩgüxü̃. Rü nuxcüma rü nagu taxĩ ga 
jema mugü ga Muĩsé ümatüxü̃ ga tüxna 
nachu̱xuxü̃ na ṯacü ixüxü̃ rü ṯacü 
ingṍxü̃. Notürü jema mugü rü taguma 
tüxü̃ naporaexẽẽ ga na Tupanaca̱x 
imaxẽxü̃. Rü ngẽmaca̱x tanaxwa̱xe na 
Tupana ja tüxü̃ ngechaü̃cüwa na 
najaxuxü̃ i tórü pora na aixcuma naxca̱x 
imaxẽxü̃ca̱x. 10 Rü ngẽma duü̃xü̃gü i 
Muĩséarü mugügu ĩxü̃, rü Tupanaca̱x 
naxü̃na nadai na tama napocueãxü̃ca̱x 
naxca̱x i norü pecadu. Notürü tama 
nüxü̃́ najaxõgü ja Cristu ga tórü 
pecaduca̱x jucü. Rü ngẽmaca̱x 
taxucürüwama taxrüü̃ nanajauxgü i 
ngẽma ngü̃xẽẽ i Cristu nüxna uaxü̃xü̃. 
11 Rü ngẽma duü̃xü̃güarü paigüarü 
ãẽ̱xgacü, rü tupaucawa nanange ja nagü 
i naxü̃nagü na Tupanana naxããxü̃ca̱x na 
tama Tupana napocuexü̃ca̱x i ngẽma 
duü̃xü̃gü. Notürü naxü̃negü i ngẽma 
naxü̃nagü, rü ĩãnepechinüwa 
najanagugü. 12 Rü jexgumarüü̃ ta ga 
Ngechuchu rü ĩãnepechinüwa ngúxü̃ 
ninge rü naju na nagümaãtama 
Tupanaca̱x jaxüünegüxẽẽãxü̃ca̱x i 
duü̃xü̃gü. 13 Rü ngẽmaca̱x i jixema, rü 
name nixĩ i nüxna tixĩgachi i ngẽma 
mugü ga Muĩsé ümatüxü̃, rü name nixĩ i 
Ngechuchuca̱x taxĩ. Rü woo duü̃xü̃gü 
tüxü̃ cugüegu, jema Ngechuchuxü̃ na 
nacugüexü̃rüü̃, rü name nixĩ i naxrüü̃ 
jaxna namaã taxĩnüẽ. 14 Erü jixema na 
jaxõgüxü̃, rü tãũxü̃táma nhama i naãne 
i paxa tá gúxü̃wa tangẽxmagüecha. Erü 
dauxü̃guxü̃ i naãnewa tüxü̃́ nangẽxma i 
tachica. Rü ngẽ́ma tá tangugü na 
guxü̃gutáma Tupanamaã 
ingẽxmagüechaxü̃ca̱x. 15 Rü ngẽmaca̱x 
tanaxwa̱xe i Ngechuchu ja Cristuarü 
ngü̃xẽẽmaã guxü̃guma Tupanaxü̃ 
ticua̱xüü̃gü. Rü ngẽma na taa̱xmaã nüxü̃ 
icua̱xüü̃güxü̃, rü ngẽma nixĩ i ãmare i 
mexü̃ na nüxna naxãxü̃. 16 ¡Rü tãṹ i 
nüxü̃ ipejarüngümaẽxü̃ na togüxü̃ 
perüngü̃xẽẽxü̃ rü namaã peṉg̱auxü̃ i 
EBRÉUGÜ 13 
O Novo Testamento na língua ticuna do Brasil, 2da ed. ©2009, Liga Bíblica
581 
perü ngẽmaxü̃gü! Erü ngẽma nixĩ i 
ãmare i Tupanana pexãxü̃ i aixcuma 
namaã nataãẽxü̃. 17 ¡Rü naga pexĩnüẽ i 
ngẽma perü daruü̃gü i pemaã icuáxü̃, rü 
penaxü̱x i ngẽma pemaã nüxü̃ jaxuxü̃! 
Erü nümagü rü Tupanape̱xewa pexna 
nadaugü na meã pemaxẽxü̃ca̱x erü nüxü̃ 
nacua̱xgü na Tupana tá nüxna c̱axü̃ i 
nachiga na nhuxãcü pexna nadaugüxü̃. 
Rü name nixĩ i meã namaã pemaxẽ i 
ngẽma perü daruü̃gü na wüxi i taãẽ na 
jiĩxü̃ca̱x i ngẽma norü puracü rü tama 
wüxi i norü guxchaxü̃ na jiĩxü̃ca̱x. Erü 
ngẽxguma chi wüxi i norü guxchaxü̃ 
jixĩgu i ngẽma norü puracü na pexna 
nadauxü̃, rü pema rü chi taxuü̃ma i 
mexü̃ nawa pejaxu i ngẽma norü 
puracü. 18 Rü tanaxwa̱xe na toxca̱x 
pejumuxẽgüxü̃. Erü toõẽwa nüxü̃ tacua̱x 
na aixcuma meã tajanguxẽẽxü̃ i ngẽma 
puracü i Tupana toxna ãxü̃ rü 
tanaxwa̱xe na guxü̃guma ngẽmaãcü 
tanaxüxü̃. 19 Rü ngẽma guxü̃ãrü jexera 
pexna naxca̱x chac̱axü̃ nixĩ na 
pejumuxẽgüxü̃ na Tupana paxa pexca̱x 
choxü̃ taeguxẽẽxü̃ca̱x. 
 
Jema duü̃xü̃güxü̃ narümoxẽ rü 
naxca̱x ínaca na Tupana nüxü̃ 
rüngü̃xẽẽxü̃ 
20-21 Rü nhu̱xma chanaxwa̱xe i 
poraãcü pexü̃ narüngü̃xẽẽ ja Tupana 
ja tórü taãẽxẽẽruü̃ rü tórü 
ngüxmüẽxẽẽruü̃ ixĩcü. Rü nüma nixĩ 
ga juwa ínadaxẽẽãxü̃ ga tórü Cori ja 
Ngechuchu ja Cristu ja guxü̃ma i 
jaxõgüxü̃ãrü daruü̃ ja guxããrü jexera 
ixĩcü. Rü nhu̱xma na curuchagu 
taxca̱x nabaãxü̃ ga guma nagü ga tüxü̃ 
nüxü̃ cua̱xẽẽcü na nhuxãcü guxü̃guma 
tüxü̃ nangechaü̃xü̃ ja Tupana, rü 
chanaxwa̱xe na nüma ja Tupana pexü̃ 
jamexẽẽgüxü̃ rü pexü̃ nangü̃xẽẽxü̃ na 
aixcuma guxü̃ma i perü maxü̃wa 
pemexü̃ca̱x. Rü ngẽxgumarüü̃ ta 
chanaxwa̱xe na Ngechuchu ja 
Cristuwa tüxü̃ nangü̃xẽẽxü̃ca̱x ja 
Tupana na nüma nanaxwa̱xexü̃ãcüma 
ixĩgüxü̃ca̱x. Rü nhu̱xma tanaxwa̱xe i 
guxü̃guma jima Cristuxü̃ ticua̱xüü̃gü. 
Rü ngẽmaãcü jiĩxü̃. 22 Pa Chaueneẽgüx, 
pexü̃ chaca̱a̱xü̃ na jaxna namaã 
pexĩnüẽxü̃ i nhaã noxretama i ore i 
pexü̃ namaã chataãẽxẽẽxü̃ rü pexü̃ 
namaã chaxucu̱xẽxü̃. 23 Rü chanaxwa̱xe 
na nüxü̃ pecuáxü̃ rü taeneẽ ja Timúteu 
rü marü ínanguxuchi ga na napocuxü̃. 
Rü ngẽxguma paxa nuã chauxü̃tawa 
nanguxgu, rü tá ngẽ́ma petanüwa 
chanaga i ngẽxguma pexü̃ 
íchajada̱xgu. 24 ¡Rü nüxü̃ perümoxẽgü i 
guxü̃ma i ngẽma perü daruü̃gü i 
pemaã icuáxü̃! ¡Rü ngẽxgumarüü̃ ta 
nüxü̃ perümoxẽgü i guxü̃ma i togü i 
taeneẽgü i jaxõgüxü̃! Rü taeneẽgü i 
Itáriaanewa ngẽxmagüxü̃ rü ta pexü̃ 
narümoxẽgü. 25 ¡Rü Tupana poraãcü 
pexü̃ rüngü̃xẽẽ̱x i guxãma i pemax! Rü 
ngẽmaãcü jiĩxü̃. 
Rü nuãma pexna.  
EBRÉUGÜ 13 
O Novo Testamento na língua ticuna do Brasil, 2da ed. ©2009, Liga Bíblica
582 
 
Tiagu nüxü̃ narümoxẽ ga 
natanüxü̃gü ga Judéugü ga 
jaxõgüxü̃ 
 
1
  
1 Pa Chautanüxü̃gü i Judéugü i 
Ngechuchuaxü̃́ Jaxõgüxü̃ i Guxü̃ i 
Naãnewa Ngẽxmagüxü̃x, chama i Tiagu 
pexü̃ charümoxẽ. Rü chama nixĩ i 
Tanatü ja Tupana rü tórü Cori ja 
Ngechuchu ja Cristuaxü̃́ chapuracüxü̃. 
 
Ngẽma cua̱x i aixcuma 
 
Tupanawa ne ũxü̃chiga 
2 Pa Chaueneẽgü i Jaxõgüxü̃x, name 
nixĩ na petaãẽgüxü̃ i ngẽxguma 
nagúxü̃raü̃xü̃ i guxchaxü̃gü pexca̱x 
ínguxgu. 3 Erü pema nüxü̃ pecua̱x rü 
ngẽxguma meã pejaxõgüamagu ega woo 
ṯacü rü guxchaxü̃ pexü̃ üpetügu rü wüxi 
i mexü̃ nixĩ i ngẽma. Erü ngẽmaãcü nixĩ 
ja Tupana i pexü̃ naporaexẽẽxü̃ na 
jexeraãcü meã nüxü̃́ pejaxõgüxü̃ca̱x. 
4 Rü name nixĩ na peporaexü̃ na 
aixcuma Tupanape̱xewa pemexü̃ca̱x, rü 
naxca̱xicatama pemaxẽxü̃ca̱x, rü 
taxuwama nachixexü̃ca̱x i perü maxü̃. 
5 Ngẽxguma chi wüxie i petanüwa tama 
meã nüxü̃ cua̱xgu na ṯacü tüxü̃́ 
nanaxwa̱xexü̃ ja Tupana, rü name nixĩ i 
nüxna naxca̱x taca i cua̱x, rü nüma tá 
guxü̃ma i norü ngúchaü̃maã tüxna 
nanaxã. Erü Tupana meãma guxü̃ i 
duü̃xü̃güna nanaxã i cua̱x, rü tama 
najanuxü̃, rü taxúexü̃ma nanga. 6 Notürü 
ngẽxguma naxca̱x ítacaxgu rü 
tanaxwa̱xe na aixcuma tajaxõxü̃ rü tá na 
tanajaxuxü̃ i ngẽma naxca̱x ítac̱axü̃. Rü 
tama name na nagu tarüxĩnüxü̃ rü 
tãũxü̃táma tanajaxuxü̃. Erü jíxema tama 
meã jaxṍxẽ, rü nhama taxtüarü juãpe i 
buanecümaã guxü̃wama c̱uexü̃rüü̃ tixĩ i 
tümaãrü maxü̃wa. 7-8 Rü jíxema duü̃xẽ ja 
nhu̱xma meã jaxṍxẽ rü moxü̃ rü tama 
meã jaxṍxẽ, rü taxucürüwama nagu 
tarüxĩnü na ṯacü Tupanaxü̃tawa 
tajaxuxü̃. Erü jíxema duü̃xẽ ja 
ngẽmaãcü jaxṍxẽ, rü tümaãrü maxü̃wa 
rü tama aixcuma wüxigutama tarüxĩnü. 
9 Rü jíxema jaxṍxẽ ja tama muãrü 
dĩẽruã́xẽ, rü name nixĩ i tataãẽ erü 
Tupanaxãcü tixĩ rü tümamaã nataãẽ. 
10 Rü jíxema jaxṍxẽ ja muãrü dĩẽruã́xẽ 
rü name nixĩ i tataãẽãma ega woo wüxi 
i ngunexü̃ düxwa tüxü̃́ natau̱xgu i 
tümaãrü dĩẽru. Erü ngẽma dĩẽruã́xü̃ i 
duü̃xü̃gü, rü nhama putürachacurüü̃ 
tama natai. 11 Rü ngẽxguma 
nangunagügu ja üa̱xcü rü poraãcü 
nangu̱xetügu, rü narüṉẖexẽ i ngẽma 
putüra rü narüngu i nachacu, rü 
 
TUPANAARÜ ORE GA TIAGU ÜMATÜXÜ̃ 
 
 
O Novo Testamento na língua ticuna do Brasil, 2da ed. ©2009, Liga Bíblica
583 
ngẽxma nagu̱x na namexü̃. Rü 
ngẽxgumarüü̃ tá ta naju i ngẽma 
dĩẽruã̱xü̃chixü̃ rü ngẽxma tá najarüxo i 
norü guxü̃ma. 
 
Tupana tüxü̃ naxü, notürü tama 
chixexü̃maã tüxna naxĩnü 
12 Rü nataãẽ ja jima jatü ja meãma 
jaxõõmacü i ngẽxguma Tupana nüxü̃ 
ü̱xgu. Erü ngẽxguma ngẽmaãcü jaxna 
namaã naxĩnüãmagu, rü Tupana tá 
namaã nataãẽ rü tá nüxna nanaxã i 
norü ãmare i mexü̃ i taguma gúxü̃. Rü 
ngẽma nixĩ i ãmare i Tupana tümamaã 
ixunetaxü̃ ja jíxema nüxü̃ ngechaü̃güxe. 
13 Notürü ngẽxguma ṯacü nüxna ĩnügu ja 
wüxi ja jatü na chixexü̃ naxüxü̃ca̱x rü 
tama name na: 
“Tupana choxna naxĩnü”, nhaxü̃. Erü 
Tupana rü taguma nagu narüxĩnü na 
chixexü̃ naxüxü̃ rü taxúenama naxĩnü 
na chixexü̃ taxüxü̃ca̱x. 14 Notürü ngẽma 
chixexü̃ i tümatama nagu tarüxĩnüxü̃ 
nixĩ i tüxna ĩnüxü̃ rü chixexü̃gu tüxü̃ 
nguxẽẽxü̃. 15 Rü ngẽma chixexü̃ i 
tümatama nagu tarüxĩnüxü̃ nixĩ i tüxü̃ 
pecaduã̱xẽẽxü̃. Rü ngẽma pecadugagu 
nixĩ i düxwa itajarütaxuxü̃. 16 Pa 
Chaueneẽgü ja Pexü̃ Changechaü̃güxex, 
tama name i pegütama pewomüxẽẽgü. 
17 Erü guxü̃ma i ngẽma aixcuma mexü̃ i 
tüxü̃́ ngẽxmaxü̃, rü naxü̃tawa ne naxũ ja 
Tupana ja dauxü̃gucü ga naxücü ga 
üa̱xcü rü tawemacü rü woramacurigü rü 
ẽxtagü. Rü nüma rü guxü̃guma 
nanaxa̱i̱xrügumaraxü̃ rü taguma 
naxüchicüü. 18 Rü nüma nixĩ ga tüxna 
naxããxü̃ ga norü ore i aixcuma ixĩxü̃ na 
ngẽmaãcü tüxü̃́ nangẽxmaxü̃ca̱x i maxü̃ 
i taguma gúxü̃. Rü jemaãcü nanaxü jerü 
nanaxwa̱xe na jixira nüxü̃́ na jaxõgüxü̃, 
rü jixcama i togü. 
 
Nhuxãcü aixcuma 
Tupanaãxü̃́ tajaxõ 
19 Pa Chaueneẽgü ja Pexü̃ 
Changechaü̃güxex, rü ngẽxguma texé 
pemaã nüxü̃ ixuxgu i Tupanaãrü ore, rü 
name nixĩ i meã iperüxĩnüẽ. Rü tama 
name i tüxü̃ pechoxü̃gagü. 20 Erü 
ngẽxguma nanuxgu i wüxi i duü̃xü̃, rü 
tama Tupanaãrü ngúchaü̃ naxü. 21 Rü 
ngẽmaca̱x name nixĩ i nüxü̃ perüxoe i 
guxü̃ma i ngẽma chixexü̃gü i guxü̃wama 
ngẽxmagüxü̃. ¡Rü meã penajaxu i 
ngẽma ore i Tupana pexna ãxü̃! Erü 
ngẽmawa pexü̃́ nangẽxma i maxü̃ i 
taguma gúxü̃. 22 Rü tama name i 
iperüxĩnüẽmare i ngẽma ore, notürü 
name nixĩ i penaxü i ngẽma pemaã 
nüxü̃ jaxuxü̃. Erü ngẽxguma 
iperüxĩnüẽmaregu rü tama penaxü̱xgu, 
rü pegütama pewomüxẽẽgümare. 23 Erü 
jíxema irüxĩnümarexe i Tupanaãrü ore 
notürü tama naxǘxe i ngẽma nüxü̃ 
jaxuxü̃, rü wüxi i jatü i woruawa nügü 
dauchametüxü̃rüü̃ tixĩ. 24 Erü nügü 
nadauchametü, notürü ngẽxguma 
jaxũgachigu rü marü nüxü̃ 
inajarüngüma na nanhuxchametüraü̃xü̃ 
i noxrix. 25 Notürü jíxema guxü̃guma 
meã nüxü̃ daumatüxe rü naga ĩnüxẽ i 
ngẽma ore i aixcuma ixĩxü̃ i pecaduwa 
tüxü̃ ínguxuchixẽẽxü̃, rü Tupana rü tá 
aixcuma guxü̃wama tüxü̃ narüngü̃xẽẽ. 
Erü tama ngẽma orexü̃ taxĩnümare, 
notürü tanaxü i ngẽma tümamaã nüxü̃ 
jaxuxü̃. 26 Rü ngẽxguma chi wüxie nagu 
rüxĩnügu na meãma Tupanaxü̃ tacuáxü̃ 
notürü tama nüxna tada̱xgu ja tümaãrü 
TIAGU 1 
O Novo Testamento na língua ticuna do Brasil, 2da ed. ©2009, Liga Bíblica
584 
conü i tümaãrü orewa, rü tügütama 
tawomüxẽẽ, rü tama aixcuma 
Tupanaãxü̃́ tajaxõ. 27 Notürü ngẽma 
nacüma i Tanatü ja Tupanape̱xewa 
aixcuma üünexü̃, rü ngẽma nixĩ na nüxü̃ 
tarüngü̃xẽẽxü̃ i tacutagü rü jutegüxü̃ rü 
tügüna tadauxü̃ na tama nhama i 
naãneãrü chixexü̃gu taxücuxü̃. 
 
Name nixĩ i guxü̃ i duü̃xü̃güxü̃ 
tangechaü̃ 
 
2
  
1 Pa Chaueneẽgüx, pema rü nüxü̃́ 
pejaxõgü ja tórü Cori ja Ngechuchu 
ja Cristu ja mexẽchicü. Rü ngẽmaca̱x 
tama name na chixriãcü penajaxuxü̃ i 
nhuxre i duü̃xü̃gü rü meã penajaxuxü̃ i 
togü. 2 Rü ngẽxguma chi perü 
ngutaque̱xegu naxücuxgu i wüxi i jatü i 
uirumaã aneraã́xü̃ rü mexchiruxü̃, rü 
ngẽxgumarüü̃ chi ta ngẽxma naxücuxgu 
i wüxi i jatü i ngearü dĩẽruã́xü̃ rü 
w̱exachiruxü̃, rü name nixĩ i guxü̃xü̃ma 
wüxigu meã pejaxu. 3 Notürü tama 
name ega meã penajau̱xgu i ngẽma 
mexchiruxü̃ rü: 
“¡Nuã mexü̃ i naxma̱xwe̱xewa rüto!” 
nhapegüxü̃ nüxü̃, notürü ngẽma 
w̱exachiruxü̃xü̃ rü: 
“¡Cuma rü ngẽxmatama nachi, rü 
e̱xna jea nhatüanewa rüto!” nhapegüxü̃ 
nüxü̃. 4 Rü ngẽxguma tama wüxigu meã 
penajau̱xgu i ngẽma taxre, rü pewatama 
nango̱x na tama aixcuma guxãxü̃ 
pengechaü̃güxü̃ rü chixexü̃ i duü̃xü̃gü 
peixĩgüxü̃ ega ngẽmaãcü chixri 
penajau̱xgu i duü̃xü̃gü. 5 Pa Chaueneẽgü 
ja Pexü̃ Changechaü̃güxex, ¡Iperüxĩnüẽ i 
nhaã ore! Tupana tüxü̃ nidexechi ja 
jíxema ngearü dĩẽruã̱xgüxe i nhama i 
naãnewa na meã nüxü̃́ tajaxõgüxü̃ca̱x. 
Erü nanaxwa̱xe i tanajauxgü i ngẽma 
maxü̃ i taguma gúxü̃ i tümamaã 
inaxunetaxü̃ ja jíxema nüxü̃ 
ngechaü̃güxe. 6 Notürü pema rü chixri 
penajaxu i ngẽma duü̃xü̃gü i ngearü 
dĩẽruã̱xgüxü̃ rü meã penajaxu i ngẽma 
duü̃xü̃gü i dĩẽruã̱xgüxü̃. ¿Taux e̱xna 
ngẽma dĩẽruã̱xgüxü̃ jiĩxü̃ i ngẽma chixri 
pemaã maxẽxü̃ rü ãẽ̱xgacügüxü̃tawa 
pexü̃ íjaxuaxü̃güxü̃? 7 Rü ngẽma 
dĩẽruã̱xgüxü̃ nixĩ i chixexü̃ namaã 
ixugüexü̃ ja Cristu ja perü Cori ja 
mexẽchicü. 8 Tupanaãrü orewa 
nangẽxma i norü mu i guxü̃ i mugüarü 
jexeraxü̃ i nhaxü̃: 
“¡Nüxü̃ nangechaü̃ i cumücü ngẽma 
na cugütama cungechaü̃xü̃rüü̃!” 
nhaxü̃. Rü ngẽxguma aixcuma naga 
pexĩnüẽgu i ngẽma mu, rü mexü̃ pexü. 
9 Notürü ngẽxguma meã penajau̱xgu i 
wüxi i jatü i mexchiruxü̃ rü chixri 
penajau̱xgu i ngẽma w̱exachiruxü̃, rü 
pecadu pexü. Rü Tupanape̱xewa 
pechixexü̃gu erü tama naga pexĩnüẽ i 
ngẽma pexü̃ namuxü̃. 10 Erü ngẽxguma 
chi texé naga ĩnügu i guxü̃ma i 
Tupanaãrü mugü notürü chi 
wüxiwatama ítatüxgu na tama naga 
taxĩnüxü̃, rü chi nhama guxü̃ma i 
Tupanaãrü mugüga tama taxĩnüxü̃rüü̃ 
tachixexü̃gu. 11 Erü nümatama ja 
Tupana ga nhacü: 
“¡Tãũxü̃táma naĩ i nge i ãtecümaã 
cungẽãẽ!” nhacü, 
rü nhanagürü ta: 
“¡Tãũxü̃táma cumáẽta!” 
nhanagürü. Rü ngẽxguma chi tama naĩ i 
nge i ãtecümaã cungeãẽ̱xgu, notürü 
cumáẽtagu, rü tama aixcuma meã naga 
cuxĩnü i ngẽma Tupana tüxü̃ muxü̃. 
TIAGU 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
585 
12 Rü ngẽmaca̱x name nixĩ na meã 
peidexagüxü̃ rü meã pemaxẽxü̃. Erü 
Tupana tá pexna naca i perü maxü̃chiga 
ngoxi Cristu pexü̃ muxü̃ãcüma pemaxẽ 
rü e̱xna tama. Rü ngẽma Cristu tüxü̃ 
muxü̃ nixĩ na jigü ingechaü̃güxü̃. 13 Erü 
guxãma ja jíxema tama tümamücügü 
tüxü̃́ ngechaü̃tümüü̃güxe, rü Tupana rü 
tãũxü̃táma nüxü̃́ 
tangechaü̃tümüü̃güãcüma tüxna naca i 
tümaãrü maxü̃chiga. Notürü jíxema 
tümamücügü tüxü̃́ ngechaü̃tümüü̃güxe, 
rü tãũxü̃táma tamuü̃ẽ i ngẽxguma 
Tupana tüxna caxgu, erü nüxü̃́ 
tangechaü̃tümüü̃güãcüma tá tüxna naca. 
 
Ega aixcuma jaxõgügu, rü 
tanaxwa̱xe i mexü̃ taxügü rü nüxü̃ 
tarüngü̃xẽẽ i togü 
14 Pa Chaueneẽgüx, ¿Ṯacüwa namexü̃ 
ega wüxie: 
“Chama rü Tupanaãxü̃́ chajaxõ”, 
nhagügu, notürü tama mexü̃ taxü̱xgu? 
¿Pexca̱x rü Tupana tá tüxü̃ maxẽẽxü̃ ega 
ngẽmaãcü tajaxõ̱xgux? 15-16 Rü 
ngẽxguma chi wüxi i taeneẽ rü e̱xna 
taeja̱x i jaxõxü̃ rü nangexchirugu rü 
nangewemügu, rü chi wüxie i pema rü 
nhapegügu: 
“¡Mexü̃ cuxü̃ üpetü, rü icu̱xcuchi na 
tama cuxü̃ nadejuxü̃ca̱x, rü meã 
nachibü!” nhagügu, rü ¿ṯacüwa name i 
ngẽma ega tama nüxna tanaxãxgu i 
ngẽma nüxü̃́ taxuxü̃? 17 Rü ngẽxguma 
jaxõmaregu notürü tama mexü̃ ixü̱xgu, 
rü tama togüxü̃ rüngü̃xẽẽgu, rü ¿ṯacüwa 
namexü̃ i ngẽmaãcü na jaxõxü̃? 18 Erü 
ngẽxguma cujaxõmaregu notürü tama 
mexü̃ cuxü̱xgu, rü ngürüãchi tá wüxie 
nhatarügü cuxü̃: 
“Cuma rü cujaxõmare notürü chama 
rü chajaxõ rü nhu̱xmachi mexü̃ chaxü 
ta. Rü ¿nhuxãcü tá nüxü̃ chacuáxü̃ na 
cujaxõxü̃ ega tama mexü̃ cuxü̱xgux? 
Notürü chama rü chorü ü i mexü̃maã tá 
cuxü̃ nüxü̃ chadauxẽẽ na aixcuma 
chajaxõxü̃”, nhatarügü tá cuxü̃. 19 Cuma 
cujaxõ na nangẽxmaxü̃ ja wüxitama ja 
Tupana. Marü name. Notürü ṉg̱oxogü 
rü ta ngẽmaãcü najaxõgü, rü poraãcü 
nidu̱xru̱xe erü Tupanaxü̃ namuü̃ẽ. 20 Pa 
Jatü ja tama Meã Nagu Rüxĩnücüx, 
cuma rü tama nüxü̃ cucua̱x i ngẽxguma 
cujaxõmaregu rü tama mexü̃ cuxü̱xgu, 
rü taxuwama name i ngẽmaãcü na 
cujaxõxü̃. 21 Tupana nüxü̃ ixuxgu rü 
nuxcümaxü̃cü ga tórü o̱xi ga Abrã́ũ rü 
wüxi ga jatü ga mecü nixĩ. Jerü mexü̃ 
naxü rü Tupanaga naxĩnü ga jexguma 
namaã nüxü̃ jaxuxgu na naxca̱x 
jamáãxü̃ca̱x ga nane ga Isaqui. 22 Rü 
ngẽmawa nüxü̃ tacua̱x rü tama 
najaxõmare ga Abrã́ũ, notürü mexü̃ 
naxü ta. Rü jema naxüxü̃wa tüxü̃ nüxü̃ 
nacua̱xẽẽ na aixcuma Tupanaãxü̃́ 
jaxõõxü̃. 23 Rü jemaãcü ningu ga jema 
ore ga ümatüxü̃ ga nhaxü̃: 
“Abrã́ũ rü Tupanaãxü̃́ najaxõ rü 
jemaca̱x Tupana nüxü̃ nixu na 
mecü jiĩxü̃ jerü nüxü̃́ najaxõ. Rü 
nüxü̃ nixu ta na namücü jiĩxü̃ 
ga Abrã́ũ”. 
24 Rü ngẽmawa nüxü̃ tadau na Tupana 
namaã taãẽxü̃ ja jima jatü ja mexü̃ ücü 
rü tama jaxõmarecü. 25 Rü jemaãcü ta 
ngĩmaã nangupetü ga nuxcüma ga 
Raábe. Rü Tupana ngĩmaã nataãẽ jerü 
mexü̃ ixü ga jexguma meã najauxãgu ga 
ngĩpatawa ga jema orearü ngeruü̃gü ga 
Judéugü. Rü ngĩgagu namaxẽ ga jema 
TIAGU 2 
O Novo Testamento na língua ticuna do Brasil, 2da ed. ©2009, Liga Bíblica
586 
orearü ngeruü̃gü jerü to ga namagu 
ijamugü ga jexguma norü uwanügü 
nadaixchaü̃gu. Rü woo ga ngĩma rü 
chixri na namaxü̃xü̃ ga noxrix, notürü 
mexü̃ ixü jerü ijaxõ, rü jemaca̱x Tupana 
ngĩmaã nataãẽ. 26 Rü wüxi i naxü̃ne rü 
taxuwama name rü najumare ega 
natau̱xguma i naãẽ. Rü ngẽxgumarüü̃ ta 
nixĩ na taxuwama namexü̃ na 
jaxõmarexü̃ ega taxuü̃ma i mexü̃ 
ixü̱xgux. 
 
Tórü conüchiga 
 
3
  
1 Pa Chaueneẽgüx, tama name i 
muxẽma i pema rü ngu̱xẽẽtaexü̃gü 
pegü peixĩgüxẽẽchaü̃. Erü pema nüxü̃ 
pecua̱x na jixema i ngu̱xẽẽtaexü̃gü na 
ixĩgüxü̃, rü guxü̃ i duü̃xü̃güarü jexera tá 
tüxna naca ja Tupana tórü maxü̃chiga 
rü tórü puracüchiga. 2 Guxãma i jixema 
rü muẽ̱xpü̱xcüna chixexü̃ taxüe. Jima 
jatü ja taguma chixexü̃xü̃ ixucü rü 
aixcuma mecü nixĩ, erü nüxü̃ nacua̱x na 
nhuxãcü guxü̃wama nügüna nadauxü̃ na 
tama chixexü̃ naxüxü̃ca̱x. 3 Rü ngẽma na 
taga naxĩnüxü̃ca̱x i wüxi i cowaru, rü 
tanaxwa̱xe na naxütü̱xünáguxü̃ na 
ngẽmaãcü jixema inaxwa̱xexü̃ãcüma 
meã ijaxũxü̃ca̱x. 4 ¡Dücax nagu 
perüxĩnüẽ ja wapurugü ja buanecüarü 
poramaã ixũxü̃ne! Rü woo nitaxüchi rü 
buanecü ja taxüchicümaã inicuegü, 
notürü íraxü̃ i toxchinüxü̃maã 
nanatoxchinü i norü toxpe̱xeruü̃, rü 
ngextá nüma ínanaxwa̱xexü̃wa 
nanaxũxẽẽ. 5-6 Rü ngẽxgumarüü̃ ta nixĩ 
ja tórü conü rü woo na naxírachiréxü̃, 
notürü namuxũchi i norü ore. Rü 
wüxitama i üxüarü j̱auraxü̃ i íraxü̃wa 
inaxügü na jaxaxü̃ i taxü̃ma i naãne. Rü 
tórü conü rü nhama wüxi ja üxürüü̃ 
nixĩ. Rü taxünewa rü wüxi i taxü̃ i 
chixexü̃ nixĩ ja jima tórü conü erü 
nanachixexẽẽ i guxü̃ma i tórü maxü̃. Rü 
ngẽma Tupana ṉg̱oxogüxü̃ 
ípocuexü̃gune ja üxüemawa ne naxũ i 
ngẽma chixexü̃ i namaã jadexaxü̃ ja tórü 
conü. Rü ngẽma chixexü̃maã 
nanachixexẽẽ i guxü̃ma i tórü maxü̃. 
7 Duü̃xü̃gü rü nüxü̃ nacua̱x na 
íjapuxẽẽãxü̃ rü nüxna nachogüxü̃ i 
nagúxü̃raü̃xü̃ i naẽxü̃gü i idüraexü̃, rü 
werigü, rü ãxtapegü, rü choxnigü. 
8 Notürü taxúema nüxü̃ tacua̱x na nüxna 
tachogüxü̃ ja tümaãrü conü. Erü wüxi i 
chixexü̃ i taxü̃ i taxucürüwama texé 
ijarüxoxẽẽxü̃ nixĩ. Rü ngẽma norü dexa 
rü ü̃ü̃rüü̃ tüxü̃ najuxẽẽ. 9 Rü jima tórü 
conümaã nüxü̃ ticua̱xüü̃ ja Tanatü ja 
Tupana, rü jimamaãtama chixexü̃ 
namaã tixugüe ta i duü̃xü̃gü i Tupana 
nügüãcü üxü̃. 10 Rü ngẽma taa̱xmaã, rü 
meã duü̃xü̃güchiga tidexagü, notürü 
ngẽmatama taa̱xmaã rü namaã 
taguxchigagü ta. Pa Chaueneẽgüx, tama 
name na ngẽmaãcü jiĩxü̃. 11 Wüxi i 
dexáarü chuxchuxü̃watama rü 
taxuacüma ínaxũxũ i dexá i mexü̃ rü 
dexá i chixexü̃. 12 Pa Chaueneẽgüx, wüxi 
i figuera rü taxuacüma oriwaarü omaã 
naxo, rü wüxi i uwa rü taxuacüma 
figueraarü omaã naxo. Rü ngẽxgumarüü̃ 
ta wüxi i dexáarü chuxchuxü̃ i 
jucürachiüxü̃wa, rü taxuacüma ínaxũxũ 
i dexá i mexü̃. 
 
Ngẽma cua̱x i aixcuma ixĩxü̃ 
13 Ngẽxguma chi petanüwa 
nangẽxmagu i wüxi i duü̃xü̃ i nüxü̃ cuáxü̃ 
rü meã naãẽxü̃ cuáxü̃, rü name nixĩ na 
TIAGU 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
587 
meã namaxü̃xü̃ rü mexü̃ na naxüxü̃ rü 
tama nügü jacua̱xüü̃xü̃ na ngẽmaãcü 
pexü̃ nüxü̃ nadauxẽẽxü̃ca̱x na aixcuma 
wüxi i duü̃xü̃ i nüxü̃ cuáxü̃ jiĩxü̃. 
14 Notürü ngẽxguma chi 
peixauxãchiwa̱xegügu rü togüchi 
pexaiegu rü norü jexera pegü 
peixĩxẽẽchaü̃gu, rü taxuacüma pegügu 
perüxĩnüẽ na mexü̃gü rü nüxü̃ cua̱xgüxü̃ 
peixĩgüxü̃. Rü wüxi i dora i taxü̃ nixĩ i 
ngẽma ega ngẽmaãcü peixĩgügu. 15 Erü 
ngẽma na ixauxãchiwa̱xegüxü̃ rü 
duü̃xü̃güchi na ixaiexü̃ rü norü jexera jigü 
na ixĩgüxẽẽchaü̃xü̃, rü tama Tupanawa ne 
naxũ, notürü nhama i naãnecü̱̃ã̱xwa rü 
ṉg̱oxo i Chatanáwa nixĩ i ne naxũxü̃. 
16 Erü ngextá auxãchi ítaxü̃wa rü duü̃xü̃gü 
nügü írüjexeraxẽẽchaü̃xü̃wa, rü ngẽ́ma rü 
taxuü̃ma meã inixũ rü nagúxü̃raü̃xü̃ i 
chixexü̃ nangẽxma. 17 Notürü guxãma ja 
jíxema aixcuma tüxü̃́ nangẽxmaxẽ i 
ngẽma cua̱x i Tupanawa ne ũxü̃, rü 
aixcuma meã tamaxẽ rü guxãmaã 
tamecümagü, rü meã duü̃xẽxü̃ tajauxgü i 
tümapatawa, rü meã itarüxĩnüẽ i 
tümamücüarü ucu̱xẽ, rü guxü̃ i duü̃xü̃gü 
tüxü̃́ nangechaü̃tümüü̃gü, rü guxãmaãma 
tügü tawüxiguxẽẽgü, rü tixaixcumagü, rü 
mexü̃ taxügü. 18 Rü jíxema naxca̱x 
daugüxe na duü̃xü̃gü nügümaã 
irüngüxmüẽxü̃, rü wüxi i mexü̃ taxügü. 
Erü ngẽmawa tá nüxü̃ tadaugü na 
aixcuma meã Tupanaca̱x namaxẽxü̃ i 
ngẽma duü̃xü̃gü. 
 
Duü̃xü̃gü i nhama i naãneãrü 
ngúchaü̃ca̱x daugüxü̃chiga 
 
4
  
1 ¿Tü̱xcüü̃ pegümaã penuẽ rü pegü 
pedai? Pegümaã penuẽ erü pexü̃́ 
nangẽxma i ngẽma perü ngúchaü̃gü i 
chixexü̃gü. 2 Pema pexü̃́ nangúchaü̃ i 
ngẽma pexü̃́ taxuxü̃ notürü taxuacüma 
pexü̃ nanguxü̃, rü ngẽmaca̱x pejama̱x i 
togü. Rü norü ngẽmaxü̃ca̱x 
peixauxãchie notürü taxuacüma pexü̃ 
nanguxü̃ẽ́ga, rü ngẽmaca̱x pegümaã 
penuẽ, rü pegü pedai. Rü tama 
penajauxgü i ngẽma penaxwa̱xexü̃ erü 
tama Tupanana naxca̱x peca. 3 Rü 
ngẽxguma naxca̱x ípecaxgu, rü tama 
penajaxu, erü naxca̱x ípeca i ngẽma 
tama Tupana pexü̃́ naxwa̱xexü̃. Rü 
ngẽma pematama penaxwa̱xexü̃ nixĩ i 
naxca̱x ípec̱axü̃ na namaã pegütama 
petaãẽxẽẽmarexü̃ca̱x. 4 Pa Duü̃xü̃gü i 
Chixri Maxẽxü̃x, ¿Tama e̱xna nüxü̃ 
pecua̱x rü ngẽxguma nhama i naãnexü̃ 
pengechaü̃gu rü Tupanamaã 
perüxuwanüxü̃? Erü texé ja nhama i 
naãnexü̃ ngechaü̃xẽ rü Tupanamaã 
tarüxuwanü. 5 Rü tama notüca̱xma nixĩ i 
ngẽma Tupanaãrü ore i nhaxü̃: 
“Ngẽma Naãẽ i Üünexü̃ i Tupana 
tüxna muxü̃ rü tüxü̃ ninuxü̃ erü 
noxrü tixĩ rü tüxü̃ nangechaü̃”, 
nhaxü̃. 6 Notürü Tupana rü tüxü̃ 
narüngü̃xẽẽ na namaã iporaexü̃ca̱x i 
guxü̃ma i nhama i naãneãrü ngúchaü̃ i 
chixexü̃. Rü ngẽmaca̱x norü orewa rü 
nhanagürü: 
“Tupana rü tümamaã nanu ja 
jíxema tügü írütagüxe, notürü 
tüxü̃ narüngü̃xẽẽ ja jíxema tügü 
írüxíragüxe”, 
nhanagürü. 7 Pa Chaueneẽgüx, ¡Meã 
Tupanaga pexĩnüẽ! ¡Rü nüxü̃ pexoó i 
ṉg̱oxo i Chataná! Rü nüma rü tá pexna 
ninha. 8 ¡Tupanana pengaicamagü! Rü 
nüma rü tá ta pexna nangaicama. Rü 
pemax, Pa Pecaduã̱xgüxü̃x, ¡nüxü̃ perüxoe 
TIAGU 3 
,  
4 
O Novo Testamento na língua ticuna do Brasil, 2da ed. ©2009, Liga Bíblica
588 
i pecüma i chixexü̃! Rü pemax, i 
Tupanawe rüxĩxchaü̃xẽ notürü nhama i 
naãnewe rü ta rüxĩxchaü̃xẽ, ¡penamexẽẽ̱x 
i perü maxü̃ na Tupanaca̱xicatama 
pemaxẽxü̃ca̱x! 9 ¡Pegümaã pengechaü̃gü 
rü pexauxe erü pepecaduã̱x! Rü texé ja 
nhama i naãneãrü taãẽwa cugüxe, rü 
name nixĩ i tügümaã taxauxe. Rü texé ja 
tümacüma i chixexü̃maã taãxẽ́xẽ, rü name 
nixĩ i Tupanape̱xewa tügümaã tangechaü̃. 
10 Rü name nixĩ i Cori ja Tupanape̱xegu 
pecaxãpü̱xügü rü namaã nüxü̃ peixu na 
taxuwama pemexü̃. Rü ngẽxguma i nüma 
rü tá pexü̃ nicua̱xüü̃ rü pexü̃ nataxẽẽ. 
 
Tama name i chixexü̃gu 
 
cueneẽmaã curüxĩnü 
11 Pa Chaueneẽgüx, ¡Tãṹ i chixexü̃maã 
pegü peixugüxü̃! Erü jíxema 
chixexü̃maã tümaẽneẽchigagu idexáxe 
rü e̱xna chixexü̃maã nüxü̃ dawenüxẽ, rü 
chixe nüxü̃ tawogü ta i Tupanaãrü ore. 
Rü ngẽxguma chixexü̃gu Tupanaãrü 
oremaã curüxĩnügu, rü Tupanaãrü 
orearü jexera cugü cuixĩxẽẽchaü̃ erü 
tama aixcuma naga cuxĩnü. 
12 Tupanaxĩcatama nixĩ ja tüxna naxãcü i 
norü mugü rü nhu̱xmachi tá tüxna c̱acü 
rü ngoxi naga ixĩnüẽ i ngẽma norü ore. 
Rü nümatama nixĩ i nüxü̃́ nangẽxmaxü̃ i 
pora na tüxü̃ namaxẽxẽẽxü̃ rü e̱xna tüxü̃ 
najuexẽẽxü̃. ¿Notürü texé cuiĩxü̃ i 
cumax rü ngẽmaca̱x cunangugüxü̃ na 
nhuxãcü namaxü̃xü̃ i cumücü? 
 
Taxúema nüxü̃ tacua̱x na ṯacü tá 
tüxü̃ ngupetüxü̃ i moxü̃ãrü 
ngunexü̃gu 
13 ¡Choxü̃́ iperüxĩnüẽ i pema na 
nhapegügüxü̃: 
“Nhu̱xma rü e̱xna moxü̃ tá náĩ ja 
ĩãnewa taxĩ, rü wüxi ja taunecü tá 
ngẽxma tajajaxu, rü tá ngẽ́ma tataxegü 
na mucü i dĩẽru ngĩxü̃ ijaxuxü̃ca̱x”, 
nhaperügügü! 14 Pema rü tama nüxü̃ 
pecua̱x na ṯacü tá pexü̃ üpetüxü̃ i moxü̃. 
¿Ṯacü nixĩ i perü maxü̃? Perü maxü̃ rü 
nhama wüxi i cherena i paxaãchi nüxü̃ 
idauxü̃ rü ngẽxgumatama ngupetüxü̃rüü̃ 
tá inajarüxo. 15 Rü narümemaẽ nixĩ na 
nhapegüxü̃: 
“Ngẽxguma chi nanaxwa̱xegu ja Cori 
ja Tupana na imaxẽxü̃, rü chi tanaxü i 
nhaã puracü i nagu rüxĩnüẽxü̃”, 
nhapegüxü̃. 16 Notürü i pema rü pegü 
peicua̱xüü̃güchaü̃. Rü guxü̃ma i ngẽma 
rü tama name. 17 Jíxema nüxü̃ cuáxe na 
nhuxãcü Tupanape̱xewa meã tamaxü̃xü̃, 
notürü tama naxǘxe, rü pecadu taxü. 
 
Ucu̱xẽ i dĩẽruã̱xgüxü̃ca̱x 
 
5
  
1 Pa Duü̃xü̃gü i Dĩẽruã̱xgüxü̃x, 
¡Iperüxĩnüẽ i nhaã ore! ¡Pexauxe rü 
aita pexüe erü chixexü̃ tá pexü̃ 
naxüpetü! 2 Perü ngẽmaxü̃gü rü marü 
nangaue, rü ngẽma pexchiru i 
mexẽchixü̃ rü nawe nanangṍmü. 3 Perü 
uiru rü perü dĩẽru rü ngẽxma naxãü̃tanü 
rü ngẽxma nangaue. Rü ngẽma norü 
ãü̃tanü rü wüxi i perü cua̱xruü̃ tá nixĩ 
na pema rü tá ta ipejarütauxexü̃ nhama 
ṯacü üxüwa ixaxü̃rüü̃. Tupana ngĩxü̃ 
nadau i perü dĩẽru i ngĩmaã penguü̃xcü, 
rü ngẽmaca̱x tá pexü̃ napocu i naãneãrü 
gu̱xgu. 4 Rü jema perü puracütanüxü̃ ga 
tama meã nüxü̃́ penaxütanüxü̃, rü 
nhu̱xma rü ngĩxca̱x nidexagü ga jema 
dĩẽru ga tama nüxna ngĩxü̃ pexãcü. Rü 
Tupana ja guxããrü Cori rü ngẽma 
duü̃xü̃güxü̃ naxĩnü na ngĩxca̱x 
TIAGU 4 
,  
5 
O Novo Testamento na língua ticuna do Brasil, 2da ed. ©2009, Liga Bíblica
589 
jadexagüxü̃ ga jema dĩẽru ga nüxü̃́ 
ngĩxü̃ pengetanücü ga peanewa na 
napuracüexü̃ca̱x. 5 Rü nhama i naãnewa 
rü pegü penga̱xãẽgü rü pemepata rü 
pemuãrü ngẽmaxü̃ã̱xgü rü petaãẽgü rü 
meã pechibüe. Notürü nawa tá nangu 
na ngẽmaca̱x Tupana tá pexü̃ pocuexü̃. 
6 Rü pema penapocue rü penadai i 
ngẽma duü̃xü̃gü i taxuü̃ma i chixexü̃ 
pemaã üchiréxü̃. Rü nümagü rü pexü̃ 
narüturamaẽgü, rü taxuacüma nügü 
ínapoxü̃gü. 
 
Tanaxwa̱xe i tajumuxẽ rü meã 
ítanaṉg̱uxẽẽ ja Cori ja Tupana 
7 Rü nhu̱xma Pa Chaueneẽgüx, rü 
name nixĩ i meã ípenaṉg̱uxẽẽ 
nhu̱xmatata ínangu ja Cori ja Tupana. 
Rü dücax, jíxema naãnewa puracüxe rü 
meã ítanaṉg̱uxẽẽ ja pucü na 
naxügüxü̃ca̱x i tümanetü. Rü nhu̱xmachi 
nhuxre ja tawemacü ítanaṉg̱uxẽẽ na 
najaxü̃ i tümanetüarü o, rü ngẽxguma 
rü tá tajabuxgü. 8 Rü pema rü ta 
penaxwa̱xe na meã ípenaṉg̱uxẽẽxü̃ na 
ínanguxü̃ ja Cori ja Tupana. ¡Rü 
petaãẽgü, rü tãṹ i nüxü̃ perüc̱ẖauexü̃ na 
ípenaṉg̱uxẽẽxü̃! Erü marü ningaica na 
ínanguxü̃ ja tórü Cori. 9 Pa 
Chaueneẽgüx, name nixĩ i nüxü̃ perüxoe 
na pegüchigaxü̃ peixuechaü̃ na tama 
ngẽmaca̱x pexna nac̱axü̃ca̱x ja Tupana. 
Erü marü ningaica na ínanguxü̃ na 
duü̃xü̃güxü̃ jacagüxü̃ca̱x i norü 
maxü̃chiga. 10 Pa Chaueneẽgüx, name 
nixĩ i nüxna pecua̱xãchie ga jema 
nuxcümaü̃güxü̃ ga Tupanaãrü orearü 
uruü̃gü ga na nhuxãcü jaxna namaã 
naxĩnüẽxü̃ ga jexguma ngúxü̃ 
jangegügu. Rü name nixĩ i pema rü ta 
ngẽxgumarüü̃ jaxna namaã pexĩnüẽãma 
rü Tupanaca̱x pemaxẽãma ega ngúxü̃ 
peingegügu. 11 Rü jixema nüxü̃ tacua̱x 
na nataãẽgüxü̃ ga jema duü̃xü̃gü ga meã 
Tupanaca̱x maxẽãmaxü̃ ga jexguma 
ngúxü̃ nüxü̃ üpetügu. Rü pema nüxü̃ 
pecua̱x ga nhuxãcü meã namaxama ga 
guma Jo ga jexguma ngúxü̃ nüxü̃ 
üpetügu. Rü nüxü̃ pecua̱x ga jixcama ga 
na nhuxãcü tórü Cori ja Tupana poraãcü 
nüxü̃ rüngü̃xẽẽxü̃. Erü nüma ja tórü Cori 
ja Tupana rü namecümaxü̃chi rü 
poraãcü nüxü̃́ tangechaü̃tümüü̃gü. 12 Rü 
guxü̃ãrü jexera, Pa Chaueneẽgüx, rü 
ngẽxguma ṯacüca̱x ipexunetagu, rü tama 
name i Tupanaẽ́gagu ipexuneta, rü e̱xna 
nhama i naãneẽ́gagu ipexuneta, rü e̱xna 
ṯacü i to i naẽ́gagu ipexuneta. Notürü 
ngẽxguma aixcuma jixĩgu i wüxi i ore 
¡rü noxtacüma: “Ngü̃” nhapegü! Rü 
ngẽxguma tama aixcuma jixĩgu i wüxi i 
ore ¡rü noxtacüma: “Tama” nhapegü! 
Rü ngẽxguma ja Tupana rü tãũxü̃táma 
pexü̃ napocue naxca̱x i ngẽma perü 
uneta. 13 Rü ngẽxguma wüxie i 
petanüwa naxi̱xãchiãẽgu, rü name nixĩ 
na tajumuxẽxü̃. Rü ngẽxguma wüxie 
taãẽgu, rü name nixĩ na tawijaexü̃ rü 
Tupanaxü̃ ticua̱xüü̃xü̃. 14 Rü ngẽxguma 
wüxie i petanüwa iḏaawexgu, rü name 
nixĩ i naxca̱x pejaca i jaxõgüxü̃ãrü 
ãẽ̱xgacügü na tümaca̱x 
najumuxẽgüxü̃ca̱x rü Cori ja 
Tupanaẽ́gagu chixü̃maã tüxü̃ 
jangõgügüxü̃ca̱x. 15 Rü ngẽxguma 
aixcuma Tupanaãxü̃́ jaxõgüãcüma 
najumuxẽgügu, rü tá tümaca̱x nitaane, 
rü nüma ja Cori ja Tupana tá tüxü̃ 
ínarüdaxẽẽ nawa i tümaãrü ḏaawe. Rü 
ngẽxguma chi ṯacü rü pecadu taxü̱xgu, 
TIAGU 5 
O Novo Testamento na língua ticuna do Brasil, 2da ed. ©2009, Liga Bíblica
590 
rü Tupana tá tüxü̃́ nüxü̃ nangechaü̃. 
16 Rü ngẽmaca̱x name nixĩ i pegümaã 
nüxü̃ peixu i perü pecadugü rü pegüca̱x 
pejumuxẽgü i wüxiechigü na pexca̱x 
jataanegüxü̃ca̱x. Rü jima mecü ja 
jatüarü jumuxẽ rü aixcuma napora erü 
Tupana nanangãxü̃. 17 Tupanaãrü orearü 
uruü̃ ga Ería nixĩ ga wüxi ga jatü ga 
taxrüü̃ ixĩcü. Notürü jexguma nüma 
guxü̃ ga norü ngúchaü̃maã najumuxẽgu 
na tama napuxü̃ca̱x, rü tamaẽ̱xpü̱x ga 
taunecüarü ngãxü̃gu rü tama napu ga 
jema naãnewa. 18 Notürü jemawena rü 
wenaxãrü najumuxẽ ga Ería rü pucüca̱x 
ínaca. Rü wenaxãrü napu. Rü narüxü ga 
guxü̃ma ga nanetügü. 19 Pa 
Chaueneẽgüx, ngẽxguma chi texé 
petanüwa Tupanana ixũgachigu, rü 
tangẽxmagu ja wüxie ja tüxü̃ 
taeguxẽẽ́xẽ na wenaxãrü Tupanawe 
tarüxũxü̃ca̱x, rü mexü̃ taxü. 20 Erü 
ngẽxguma texé Tupanaca̱x 
nataeguxẽẽgu i wüxi i duü̃xü̃ nüxna i 
norü chixexü̃, rü tümagagu Tupana tá 
nanamaxẽẽ i ngẽma duü̃xü̃, rü tá nüxü̃́ 
nüxü̃ nangechaü̃ i norü pecadugü. 
Rü nuãma pexna, 
Tiagu  
TIAGU 5 
O Novo Testamento na língua ticuna do Brasil, 2da ed. ©2009, Liga Bíblica
591 
 
Pedru nüxü̃ narümoxẽ ga jema jaxõgüxü̃ 
ga to ga nachiü̃ãnegu woonexü̃ 
 
1
  
1 Pa Chaueneẽgüx, chama i Pedru 
nixĩ i pexca̱x chanaxümatüxü̃ i nhaã 
popera. Rü chama nixĩ i Ngechuchu ja 
Cristu choxü̃ muxü̃ na duü̃xü̃gümaã nüxü̃ 
chixuxü̃ca̱x i norü ore. Rü pexca̱x 
chanaxümatü i pema na perü naãnena to 
i nachiü̃ãnegügu penawoonexü̃ i 
Põtuanewa rü Gárataanewa rü 
Capadochíaanewa rü Áchiaanewa rü 
Bitíniããnewa ngẽxmagüxe. 2 Rü pexü̃ nixĩ 
ga jadexechixü̃ ga Tanatü ja Tupana, jerü 
woetama jema nixĩ ga nuxcümaxü̃chima 
nagu naxĩnüxü̃. Rü nanamu ga Naãẽ i 
Üünexü̃ na pexü̃ jamexẽẽgüxü̃ca̱x na 
aixcuma nape̱xewa peixüünegüxü̃ca̱x rü 
Ngechuchu ja Cristuga na pexĩnüẽxü̃ca̱x 
rü nagümaã na pejauxgüxü̃ca̱x na 
nataxuxü̃ca̱x i perü chixexü̃gü. Rü 
chanaxwa̱xe i Tanatü ja Tupana poraãcü 
pexü̃ narüngü̃xẽẽ rü pexü̃ nataãẽxẽẽ. 
 
Ítanaṉg̱uxẽẽ na wena tá imaxẽxü̃ 
3 ¡Rü ngĩxã nüxü̃ ticua̱xüü̃gü ja 
Tupana ja tórü Cori ja Ngechuchu ja 
Cristu Nanatü! Jerü jexguma Ngechuchu 
ja Cristuxü̃ wena namaxẽẽgu, rü tüxna 
nanaxã ga maxü̃ ga jexwacaxü̃xü̃, jerü 
poraãcü nüxü̃́ tangechaü̃tümüü̃gü. Rü 
ngẽmaca̱x i nhu̱xma i jixema rü ta 
ítanaṉg̱uxẽẽ na wena tá imaxẽxü̃. 4 Rü 
pema rü wüxi i ngunexü̃gu rü aixcuma 
tá penajauxgü i guxü̃ma i ngẽma 
mexü̃gü i Tupana tá pexna ãxü̃ i 
nhu̱xma dauxü̃guxü̃ i naãnegu pexü̃́ 
namaã nanguxü̃xü̃. Rü ngẽma tá pexna 
naxãxü̃ rü tagutáma inajarüxo, rü 
tagutáma naxãũãchi, rü tagutáma 
nangau. 5 Rü nhu̱xma na Tupanaãxü̃́ 
pejaxõgüxü̃ rü nüma rü norü poramaã 
tá pexna nadau nhu̱xmatáta aixcuma 
penajauxgü i ngẽma maxü̃ i taguma 
gúxü̃ i tá pexna naxãxü̃ i ngẽxguma 
nagu̱xgu i naãne. 6 Rü ngẽmaca̱x name 
nixĩ i poraãcü petaãẽgü, rü nüẽ́tama 
nixĩ ega woo nhu̱xma nhaã perü 
maxü̃wa rü paxaxãchi muxü̃ma i 
guxchaxü̃gü pexü̃ üpetügu. 7 Erü 
ngẽmaãcü nixĩ i pexü̃ naxüxü̃ ja Tupana 
na nüxü̃ nacuáxü̃ca̱x rü ngoxi aixcuma 
pejaxõgü rü e̱xna tama. Rü ngẽxguma 
pejaxõgüamagu ega woo guxchaxü̃gü 
 
NÜXĨRAÜ̃XÜ̃ GA POPERA GA 
 
 
PEDRU ÜMATÜXÜ̃ 
 
 
O Novo Testamento na língua ticuna do Brasil, 2da ed. ©2009, Liga Bíblica
592 
pexca̱x ínguxgu, rü ngẽma perü õ rü 
wüxi i uiruarü jexera nixĩ na namexü̃ 
erü ngẽma uiru rü woo namexẽchi 
notürü düxwa nangau. Rü ngẽma uiru 
rü üxümaã nüxü̃ taxü na nüxü̃ 
icuáxü̃ca̱x rü ngoxi aixcuma uiruxü̃chi 
jiĩxü̃. Rü ngẽxgumarüü̃ ta nixĩ i perü õ 
na guxchaxü̃gümaã Tupana nüxü̃ üxü̃ 
na nüxü̃ nacuáxü̃ca̱x rü ngoxi aixcuma 
nüxü̃́ pejaxõgü na jixcama pexü̃ 
jacua̱xüü̃xü̃ca̱x rü mexü̃ i pechica pexna 
naxãxü̃ca̱x rü pemaã nataãẽxü̃ca̱x i 
ngẽxguma wena núma naxũxgu ja 
Ngechuchu ja Cristu. 8-9 Pema rü 
Ngechuchu ja Cristuxü̃ pengechaü̃gü 
woo taguma nüxü̃ na pedaugüxü̃. Rü 
nhu̱xma rü ta woo tama nüxü̃ pedaugü, 
notürü nüxü̃́ pejaxõgü, rü poraãcü 
petaãẽgü. Rü ngẽma perü taãẽmaã rü 
taxuacüma nüxü̃ peixuéga na nhuxãcü 
petaãẽgüxü̃chixü̃, erü marü penajauxgü 
i perü maxü̃ i taguma gúxü̃. Rü 
ngẽmaca̱x nixĩ i nüxü̃́ pejaxõgüxü̃. 10 Rü 
nuxcümaxü̃chima ga Tupanaãrü orearü 
uruü̃gü, rü nüxü̃ nixugüe ga na nhuxãcü 
tá Tupana pexü̃ narüngü̃xẽẽxü̃. Rü 
nümagü rü poraãcü nangúe rü naxca̱x 
nadaugü i ngẽma maxü̃ i taguma gúxü̃. 
11 Rü nümagü ga jema orearü uruü̃gü rü 
Tupanaãrü poperawa nangúe na nüxü̃ 
nacua̱xgüxü̃ca̱x na nhuxãcü tá na jiĩxü̃ 
rü nhuxguacü tá na nangóxü̃ ga guma 
Maxẽxẽẽruü̃ ga Cristu. Rü Cristuãẽ i 
Üünexü̃ ga jema orearü uruü̃güwa 
jexmaxü̃, rü nüxü̃ nüxü̃ nacua̱xẽẽ ga na 
Cristu rü tá ngúxü̃ jangexü̃ rü tá najuxü̃ 
rü jixcama rü wena tá na namaxü̃xü̃ rü 
nhu̱xmachi dauxü̃guxü̃ i naãnewa tá na 
naxũxü̃ na guxü̃ãrü ãẽ̱xgacü jiĩxü̃ca̱x. 
12 Notürü Tupana rü jema 
nuxcümaxü̃güxü̃ ga orearü uruü̃güxü̃ 
nüxü̃ nacua̱xẽẽ na tãũxü̃táma nümagü 
nüxü̃ nadaugüxü̃ ga guma Maxẽxẽẽruü̃ 
ga naxca̱x nadaugücü, notürü pema tá 
jiĩxü̃ na nüxü̃ pedaugüxü̃. Rü dücax, Pa 
Chaueneẽgüx, gumatama 
Maxẽxẽẽruü̃chiga nixĩ ga perü orearü 
uruü̃gü pemaã nüxü̃ ixugügüxü̃ ga 
jexguma Tupanaãẽ i Üünexü̃ ga 
dauxü̃wa ne muxü̃ jadexagüxẽẽgu. Rü 
guxü̃ma i ngẽma ore i jima 
Maxẽxẽẽruü̃chiga, rü woo Tupanaãrü 
orearü ngeruü̃gü i dauxü̃cü̱̃ã̱x rü nüxü̃́ 
nangúchaü̃gü na jexeraãcü nüxü̃ 
nacua̱xgüxü̃. 
 
Tupana rü taxca̱x naca na 
nape̱xewa naxüünexü̃ca̱x 
 
i tórü maxü̃ 
13 Rü nhu̱xma na Cristuarü duü̃xü̃gü 
peixĩgüxü̃, rü penaxwa̱xe na 
pexuãẽgüxü̃ rü ípememarexü̃ na 
penaxüxü̃ i norü ngúchaü̃. Rü name nixĩ 
i aixcuma meã ípenaṉg̱uxẽẽ i guxü̃ma i 
ngẽma mexü̃gü i Tupana tá pexna ãxü̃ i 
ngẽxguma Ngechuchu ja Cristu núma 
ũxgu. 14 Rü nhu̱xma na Tupanaxãcügü 
peixĩgüxü̃, rü penaxwa̱xe na aixcuma 
naga pexĩnüẽxü̃. Rü tama name i nagu 
pexĩ ga jema nuxcümaxü̃xü̃ ga perü 
ngúchaü̃ ga ü̃pa nagu pexĩxü̃ ga 
jexguma taũta Tupanaxü̃ pecua̱xgu. 
15 Notürü penaxwa̱xe i aixcuma meã 
pemaxẽ na Tupanape̱xewa 
naxüünexü̃ca̱x i perü maxü̃. Erü nüma ja 
Tupana ja pexü̃ idexechicü, rü naxüüne. 
16 Rü norü ore i ümatüxü̃wa rü 
nhanagürü: 
“Chanaxwa̱xe i chauxrüü̃ peixüüne, 
erü chama rü chaxüüne”, 
1 PEDRU 1 
O Novo Testamento na língua ticuna do Brasil, 2da ed. ©2009, Liga Bíblica
593 
nhanagürü. 17 Rü pema na “Pa Tonatüx” 
nhapegüxü̃ nüxü̃ ja Tupana, rü nhu̱xma 
na nhama i naãnewa pemaxẽxü̃ rü name 
nixĩ i guxü̃guma nüxü̃ pemuü̃ẽ. Erü 
nüma rü aixcumaxü̃chi nanangugü i 
wüxichigü i duü̃xü̃güarü maxü̃ na 
nhuxãcü jiĩxü̃. Rü tüxü̃ napocu ja 
guxãma ja texé ja chixexü̃ ügüxe, rü 
nüẽ́tama nixĩ ega woo texé tixĩgu, erü 
nape̱xewa rü nawüxigumare i guxü̃ma i 
duü̃xü̃gü. 18-19 Rü Tupana rü marü pexü̃ 
ínanguxü̃xẽẽ nawa ga jema 
nuxcümaxü̃xü̃ ga perü maxü̃ ga 
taxuwama mexü̃ ga perü o̱xigüxü̃tawa 
pejaxuxü̃. Rü jema na nawa pexü̃ 
ínanguxü̃xẽẽxü̃ca̱x rü pexna naxããxü̃ca̱x 
i maxü̃ i ngexwacaxü̃xü̃, rü poraãcü 
nüxü̃́ naxãtanü. Jerü tama uiru rü e̱xna 
dĩẽru i ṉg̱auxwa̱xexü̃maã nanaxütanü, 
notürü Cristugü ja mexẽchicümaã nixĩ 
ga naxütanüãxü̃. Jerü nüma ga Cristu rü 
nhama wüxi i carneru i taxuwama 
nanhuxraü̃xü̃ i Tupanaca̱x imáxü̃rüü̃ 
pexca̱x naju na pexü̃ naxütanüxü̃ca̱x. 
20 Rü nüma ga Tupana rü woetama 
nuxcümaxü̃chima taũta naãne ixügügu, 
rü marü Cristuxü̃ naxuneta na pexca̱x 
najuxü̃ca̱x. Notürü nhamaü̃cüü nixĩ ga 
nangóxü̃ ga guma Cristu na pexü̃ 
nangü̃xẽẽxü̃ca̱x. 21 Rü nhu̱xma rü 
Cristugagu nixĩ i nüxü̃́ pejaxõgüxü̃ ja 
Tupana ga juwa Cristuxü̃ írüdaxẽẽcü rü 
dauxü̃wa nagacü. Rü ngẽmaca̱x nixĩ i 
nhu̱xma i Tupanaãxü̃́ pejaxõgüxü̃ rü 
ípenaṉg̱uxẽẽgüxü̃ na dauxü̃wa pexü̃ 
nagagüxü̃ca̱x. 22 Rü nhu̱xma na naga 
pexĩnüẽxü̃ i Tupanaãrü ore i aixcuma 
ixĩxü̃ rü pexü̃́ natauxcha na pegü 
pengechaü̃güxü̃ erü Tupana rü marü 
pexü̃́ inajanaxoxẽẽ i perü chixexü̃gü. Rü 
ngẽmaca̱x penaxwa̱xe i aixcuma guxü̃ i 
perü ngúchaü̃maã pegü pengechaü̃gü. 
23 Rü nhu̱xma i pema rü marü 
penajauxgü i ngexwacaxü̃xü̃ i perü 
maxü̃. Rü ngẽmaca̱x nhama ngexwacax 
pebuexü̃rüü̃ peixĩgü. Notürü ngẽma 
maxü̃ rü tama penatü rü pee ja 
juewa̱xéxewa nixĩ i penajaxuxü̃. Notürü 
Tupanaãrü ore i maxü̃xü̃ i taguma 
ijarüxoxü̃wa nixĩ i penajaxuxü̃. 24 Erü 
Tupanaãrü ore i ümatüxü̃wa rü 
nhanagürü: 
“Guxü̃ma i duü̃xü̃gü rü nhama wüxi 
i natüanerüü̃mare nixĩ. Rü 
guxü̃ma i norü mexü̃, rü wüxi i 
nanetüchacurüü̃mare nixĩ. Rü 
ngẽma natüane rü naju, rü 
nachacu rü narüngu. Rü 
ngẽxgumarüü̃ ta nixĩ i duü̃xü̃gü 
na tama nataixü̃ i norü maxü̃ i 
nhama i naãnewa. 25 Notürü 
tórü Coriarü ore rü taguma 
inajarüxo”, 
nhanagürü i Tupanaãrü orewa. Rü 
ngẽma Tupanaãrü ore i mexü̃ nixĩ ga 
pemaã nüxü̃ jaxugüxü̃. 
 
2
  
1 Rü ngẽmaca̱x name nixĩ i nüxü̃ 
perüxoe i guxü̃ma i chixexü̃gü, rü 
ngẽma na peidorata̱a̱xgüxü̃, rü ngẽma 
na togüpe̱xewa meã na pemaxẽnetaxü̃ 
rü ngẽma na peixauxãchiwa̱xegüxü̃, rü 
ngẽma na pexoregüta̱a̱xgüxü̃. 2-3 Rü 
ngẽxguma chi aixcuma nüxü̃ 
peicua̱xãchitanügu na nhuxãcü 
namecümaxü̃chixü̃ ja tórü Cori, rü 
nhama wüxi i õxchana i ngexwacax 
buxü̃ i naẽgünenixü̃ nüxü̃́ ngúchaü̃xü̃rüü̃ 
penaxwa̱xe i poraãcü pexü̃́ nangúchaü̃ i 
norü ore na ngẽmawa peporaexü̃ca̱x rü 
meã pejaexü̃ca̱x i perü õwa na 
1 PEDRU 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
594 
ngẽmaãcü guxü̃wama namexü̃ca̱x i perü 
maxü̃ i taguma gúxü̃. 
 
Cristu nixĩ ja nuta ja maxü̃cü 
4 Rü nhu̱xma rü name nixĩ i tórü 
Corina pengaicamagü. Erü nüma ja tórü 
Cori nixĩ ja jima nuta ja maxü̃cü ja 
Tupana najaxucü na namaã 
inaxügüãxü̃ca̱x ja napata. Rü woo 
duü̃xü̃gü rü nüxü̃ na oexü̃, notürü jima 
nixĩ ja Tupana najaxucü erü naxca̱x rü 
namexẽchi. 5 Rü ngẽxgumarüü̃ ta i 
pemax, rü Tupana pexü̃ nade na 
napataarü nutagü ja maxẽcü 
peixĩgüxü̃ca̱x. Rü pema nixĩ i Tupanaãrü 
ngü̃xẽẽruü̃gü i üünexü̃ i Ngechuchu ja 
Cristuégagu Tupanana ãmare pexãgüxü̃. 
Rü ngẽma ãmare i nüxna pexãgüxü̃ i 
namaã nataãẽxü̃ nixĩ i perü maxü̃ i 
mexü̃ i nape̱xewa. 6 Rü Tupana rü norü 
ore i ümatüxü̃wa rü Cristuchigaxü̃ nixu 
rü nhanagürü: 
“Nhu̱xma na ichanaxügüxü̃ ja 
chapata, rü jima nuta ja nüxĩra 
chajaxücuchicü, rü jima nixĩ ja 
nuta ja mexẽchicü ja 
chamatama chanajaxucü na 
chapata namaã ichaxügüxü̃ca̱x. 
Rü jima nuta rü chaunechiga 
nixĩ. Rü jíxema nüxü̃́ jaxõxẽ, rü 
aixcuma tá tanajaxu i ngẽma 
maxü̃ i taguma gúxü̃ i tümamaã 
ichaxunetaxü̃”, 
nhanagürü. 7 Rü pema na nüxü̃́ 
pejaxõgüxü̃, rü Cristu rü pexca̱x rü 
guxü̃wama name rü naporaxü̃chi. 
Notürü ngẽma tama jaxõgüxü̃ca̱x, rü 
taxuwama name. Rü ngẽmaca̱x ja 
Tupana rü norü ore i ümatüxü̃wa rü 
nhanagürü: 
“Jima nuta ja ĩpataarü üruü̃gü nüxü̃ 
ocü, rü chauxca̱x rü gucü ja 
nutaarü jexera namexẽchi. Rü 
ngẽmaca̱x jimaẽ́tüwa nixĩ 
ichanaxügüxü̃ ja chapata”, 
nhanagürü. 8 Rü Tupanaãrü ore rü 
nhanagürü ta: 
“Guxü̃ma i ngẽma tama jaxõgüxü̃ rü 
tama irüxĩnüẽchaü̃xü̃ rü jima 
nutagu tá najarüpucutügü”, 
nhanagürü. Rü ngẽmaãcü i guxü̃ma i 
ngẽma tama jaxõgüxü̃ rü tá chixexü̃gu 
naji erü tama Tupanaga naxĩnüẽchaü̃ rü 
tama Cristuaxü̃́ najaxõgüchaü̃. Rü 
ngẽmaca̱x Tupana tá nanapocue jema 
nüma nüxü̃ jaxuxü̃rüü̃. 9 Notürü pema 
nixĩ i duü̃xü̃gü i tórü ãẽ̱xgacü ja Tupana 
pexü̃ idexechixü̃ na norü ngü̃xẽẽruü̃gü 
peixĩgüxü̃ca̱x. Rü pema nixĩ i duü̃xü̃gü i 
nape̱xewa ixüünexü̃ erü nümatama ja 
Tupana rü norü duü̃xü̃güxü̃ pexü̃ 
nixĩgüxẽẽ na nüxü̃ peixuxü̃ca̱x i norü 
ore i aixcuma mexẽchixü̃. Rü nümatama 
ja Tupana nixĩ ga chixexü̃wa pexü̃ 
ínanguxü̃xẽẽxü̃ na norü ngóonexü̃ i 
mexẽchixü̃gu pechocuxü̃ca̱x. 10 Rü ü̃pa 
ga pema rü tama Tupanaãrü duü̃xü̃gü 
peixĩgü, notürü i nhu̱xma rü aixcuma 
norü duü̃xü̃gü peixĩgü. Rü ü̃pa rü 
taxúeaxü̃́ma pengechaü̃tümüü̃gü, notürü 
i nhu̱xma rü Tupanaãxü̃́ 
pengechaü̃tümüü̃gü. 
 
Nhu̱xma na Tupanaãrü duü̃xü̃gü 
peixĩgüxü̃, rü name nixĩ i meã 
naxca̱x pemaxẽ 
11 Pa Chaueneẽgü ja Pexü̃ 
Changechaü̃güxex, rü nhu̱xma na 
Tupanaãrü duü̃xü̃gü peixĩgüxü̃, rü tama 
nhama i naãnecü̱̃ã̱x peixĩgü. Rü 
1 PEDRU 2 
O Novo Testamento na língua ticuna do Brasil, 2da ed. ©2009, Liga Bíblica
595 
ngẽmaca̱x pexü̃ chaca̱a̱xü̃ na nüxü̃ 
perüxoexü̃ca̱x i guxü̃ma i ngẽma 
ngúchaü̃gü i chixexü̃ i nhama i 
naãnecü̱̃ã̱x nagu ĩxü̃. Erü ngẽma 
ngúchaü̃gü i chixexü̃ rü taãẽxü̃ 
chixexü̃gu nanguxẽẽchaü̃. 12 Rü name 
nixĩ i meã pemaxẽ nape̱xewa i ngẽma 
duü̃xü̃gü i tama Tupanaxü̃ cua̱xgüxü̃. Rü 
ngẽxguma woo poraãcü chixri pechiga 
jadexagügu i nümagü, rü tá nüxü̃ 
nadaugü na nhuxãcü mexü̃ pexügüxü̃, 
rü tá Tupanaxü̃ nicua̱xüü̃gü i ngẽxguma 
Cristu wena núma ũxgu. 13 Rü name nixĩ 
na tórü Cori ja Ngechuchugagu tümaga 
pexĩnüẽxü̃ ja guxãma ja jíxema perü 
ãẽ̱xgacügü ixĩgüxe. Rü ngẽmaãcü name 
nixĩ i meã naga pexĩnüẽ ja ãẽ̱xgacü ja 
tacü ja Romawa ngẽxmacü, erü nüma 
nixĩ i guxü̃ i togü i ãẽ̱xgacügüétüwa 
nangẽxmaxü̃. 14 Rü ngẽxgumarüü̃ ta 
name nixĩ i naga pexĩnüẽ i ngẽma togü i 
ãẽ̱xgacügü i petanüwa namugüxü̃ ja 
jima ãẽ̱xgacü ja tacü na napocueãxü̃ca̱x 
i ngẽma chixexü̃ ügüxü̃ rü namaã 
nataãẽgüxü̃ca̱x i ngẽma mexü̃ ügüxü̃. 
15 Erü Tupana nanaxwa̱xe na mexü̃ 
pexügüxü̃ na ngẽmaãcü 
ipejanangea̱xgüxẽẽxü̃ca̱x i ngẽma 
duü̃xü̃gü i tama Tupanaãrü orexü̃ 
cuáxchaü̃güxü̃ rü chixri ngẽma orechiga 
idexagüxü̃. 16 Rü nhu̱xma na Cristu pexü̃ 
ínguxü̃xẽẽxü̃, rü name nixĩ i duü̃xü̃gü i 
aixcuma ínguxü̃xü̃rüü̃ãcü meã pemaxẽ. 
Notürü nhu̱xma na ípenguxü̃xü̃ rü tama 
name na ngẽmamaã pegü ípepoxü̃xü̃ na 
ṯacü rü chixexü̃ pexügüxü̃ca̱x. Erü 
nhu̱xma na Tupanaãrü duü̃xü̃gü 
peixĩgüxü̃, rü name nixĩ i norü 
ngúchaü̃xĩcatama pexügü. 17 Rü name 
nixĩ i meã penajauxgü i guxü̃ma i 
duü̃xü̃gü. ¡Rü nüxü̃ pengechaü̃ i 
taeneẽgü i jaxõgüxü̃! ¡Rü nüxü̃ pemuü̃ẽ 
ja Tupana! ¡Rü naga pexĩnüẽ ja ãẽ̱xgacü 
ja tacü ja Dumacü̱̃ã̱x! 
 
Tanaxwa̱xe i Cristurüü̃ jaxna namaã 
taxĩnüẽ i ngẽxguma ngúxü̃ 
ingegügu 
18 Pa Duü̃xü̃gü i Coriã̱xgüxü̃x, ¡rü nüxü̃ 
pengechaü̃gü rü naga pexĩnüẽ i perü 
corigü! Rü tama name i ngẽma perü 
corigü i pemaã mecümaxü̃xü̃xĩcatama 
pengechaü̃gü, notürü name nixĩ i nüxü̃ 
pengechaü̃gü ta i ngẽma perü corigü i 
chixecümaxü̃. 19 Erü Tupana rü pemaã 
nataãẽ ega nüxü̃ na pengechaü̃güxü̃ca̱x 
jaxna namaã pexĩnüẽgu i ngẽxguma 
texé notüca̱xmamare chixexü̃ pemaã 
ü̱xgu rü ngúxü̃ pexü̃ tingexẽẽgu. 
20 Notürü ¿ṯacüwa pexü̃́ namexü̃ ega 
jaxna namaã pexĩnüẽgu i ngẽxguma 
wüxi i perü chixexü̃ca̱x pepocuegu? 
Notürü ngẽxguma ṯacü rü mexü̃ i 
pexüxü̃gagu ngúxü̃ peingegügu rü jaxna 
namaã pexĩnüẽgu, rü ngẽma waxi nixĩ i 
Tupanape̱xewa mexü̃. 21 Rü ngẽma na 
mexü̃ pexüxü̃gagu ngúxü̃ peingegüxü̃ca̱x 
nixĩ i Tupana pexü̃ idexechixü̃. Jerü ga 
Cristu rü ta pexca̱x ngúxü̃ ninge. Rü 
jemaãcü pexü̃ nüxü̃ nadauxẽẽ na 
nhuxãcü nüma nanaxwa̱xexü̃ na naxrüü̃ 
jaxna namaã pexĩnüẽxü̃ i ngẽma ngúxü̃. 
22 Nüma ga Cristu rü taguma pecadu 
naxü, rü taguma texéxü̃ nawomüxẽẽ. 
23 Rü jexguma duü̃xü̃gü chixexü̃ namaã 
ixugüegu, rü nüma rü taxuü̃ma ga 
chixexü̃maã nanangãxü̃. Rü jexguma 
ngúxü̃ nüxü̃ jangexẽẽgügu, rü nüma rü 
tama ṯacü rü chixexü̃maã nanaxãũxü̃ne. 
Notürü Tupanamaã nüxü̃ nixu na nüma 
1 PEDRU 2 
O Novo Testamento na língua ticuna do Brasil, 2da ed. ©2009, Liga Bíblica
596 
namaã namexẽẽãxü̃ca̱x ga jema 
duü̃xü̃gü ga chixri namaã chopetüxü̃. 
Jerü nüxü̃ nacua̱x rü Tupana rü 
aixcuma meã nanangugü i guxü̃ma i 
duü̃xü̃güarü maxü̃. 24 Rü nümatama ga 
Cristu rü nügüxü̃negu najange ga tórü 
pecadugü ga jexguma curuchagu 
naju̱xgu. Rü jemaãcü nanaxü na nüxü̃ 
rüxoexü̃ca̱x i tórü chixexü̃ na 
naxca̱xicatama imaxẽxü̃ca̱x. Nüma rü 
pexca̱x nanapi̱x na jemaãcü pexü̃ 
nameẽxẽẽxü̃ca̱x. 25 Rü pema ga ü̃pa rü 
nhama carnerugü i nu ne 
naxĩmarexü̃rüü̃ peixĩgü. Notürü i 
nhu̱xma rü marü Cristuca̱x pewoegu. Rü 
nüma nixĩ i perü daruü̃ jiĩxü̃, rü nüma 
nixĩ i pexna nadauxü̃. 
 
Nhuxãcü Tupana nanaxwa̱xe na 
namaxẽxü̃ i ngẽma ixãmaxü̃ rü 
ixãtexü̃ 
 
3
  
1-2 Rü pemax, Pa Ngexü̃güx, rü 
name nixĩ i petega pexĩnüẽ na 
ngẽma pete i tama jaxõxü̃ nüxü̃ 
dauxü̃ca̱x i perü maxü̃ i mexü̃ i 
Tupanape̱xewa rü duü̃xü̃güpe̱xewa rü 
ngẽmaca̱x na jaxõõxü̃ca̱x woo taxuü̃ma i 
Tupanaãrü orexü̃ namaã peixugu. 3 Rü 
ngẽma na aixcuma pemexü̃ca̱x, rü tama 
name i nagu perüxĩnüẽ na nhuxãcü 
pegü pemexẽẽjaexü̃chixü̃, rü e̱xna 
uirunaxca̱x i nga̱xãẽruü̃maã 
penga̱xãẽgüxü̃, rü e̱xna tatanüxü̃chixü̃ i 
naxchirugu na peicu̱xgüxü̃. 4 Notürü 
name nixĩ i perü maxü̃wa pegü 
pemexẽẽgü rü guxü̃ma i duü̃xü̃gümaã 
pemecümagü rü taguma texémaã 
penuãẽgü, erü ngẽma nixĩ i perü mexü̃ i 
taguma ijarüxoxü̃ i aixcuma mexü̃ i 
Tupanape̱xewa. 5 Rü jemaãcü norü maxü̃ 
i mexü̃maã nixĩ ga nügü janga̱xãẽgüxü̃ 
ga jema nuxcümaxü̃güxü̃ ga ngexü̃gü ga 
Tupanape̱xewa ixüünexü̃. Rü nümagü rü 
Tupanaãxü̃́ najaxõgü rü natega naxĩnüẽ. 
6 Rü jemaãcü ta ijixĩ ga Chara ga ngĩte 
ga Abrã́ũga na naxĩnüxü̃, rü ngĩrü 
corimaã naxuaxü̃. Rü pemagü rü tá ta 
ngĩrüü̃ peixĩgü ega mexü̃ pexügügu. Rü 
nhu̱xmachi taxuü̃ca̱xtáma tü̱xcüü̃ 
peteca̱x pemuü̃ẽ. 7 Rü ngẽxgumarüü̃ ta i 
pemax, Pa Jatügüx, rü name nixĩ i meã 
pema̱xü̃ pengechaü̃gü rü aixcuma jaxna 
ngĩmaã pexĩnüẽ, erü ngĩma rü 
irüturamaẽ. Rü name nixĩ i ngĩmaã 
petaãẽgü erü Tupana rü pexna 
naxããxü̃rüü̃ ngĩxna nanaxã i ngẽma 
maxü̃ i taguma gúxü̃. Rü name nixĩ i 
ngẽmaãcü meã ngĩmaã pemaxẽ na 
Tupana nüxü̃ ĩnüxü̃ca̱x i perü 
jumuxẽgü. 
 
Jíxema mexü̃ ügüxe ja ngúxü̃ 
ingegüxechiga 
8 Rü ngẽmaãcü chanaxwa̱xe i guxãma 
i pema rü pegüxü̃́ pengechaü̃tümüü̃gü 
rü wüxigu perüxĩnüẽ, rü aixcuma nüxü̃ 
pengechaü̃gü i guxü̃ma i taeneẽgü i 
jaxõgüxü̃. Rü chanaxwa̱xe i aixcuma 
pemecümagü rü guxãmaã pegü 
pewüxiguxẽẽ. 9 Rü ngẽxguma texé 
chixexü̃ pemaã ü̱xgu, rü tama name i 
pema rü ta chixexü̃ tümamaã pexü. Rü 
ngẽxguma texé pemaã guxchigagu, rü 
tama name i pema rü ta tümamaã 
peguxchiga. Notürü narümemaẽ nixĩ i 
mexü̃ i oremaã tüxü̃ pengãxü̃ga rü tüxü̃ 
perüngü̃xẽẽ, erü Tupana pexü̃ nidexechi 
na pexü̃ nangü̃xẽẽxü̃ca̱x. 10 Erü 
Tupanaãrü ore i ümatüxü̃wa rü 
nhanagürü: 
1 PEDRU 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
597 
“Ngẽxguma texé taãẽãcüma 
maxchaü̃gu, rü name nixĩ i 
nüxna tadau ja tümaãrü conü 
na tama chixexü̃ i oremaã 
jadeaxü̃ca̱x. Rü ngẽxgumarüü̃ 
ta name nixĩ i nüxna tadau i 
tümaã̱x na tama doraxü̃ 
jaxuxü̃ca̱x. 11 Rü name nixĩ i 
nüxna tajaxü̃ i guxü̃ma i 
chixexü̃gü, rü mexü̃ taxü. Rü 
ngẽxgumarüü̃ ta name nixĩ i 
guxü̃guma naxca̱x tadau na 
togümaã tataãẽxü̃. 12 Erü tórü 
Cori rü tüxna nadau ja jíxema 
aixcuma ímexẽ, rü nüxü̃ naxĩnü 
i tümaãrü jumuxẽ. Notürü 
tümamaã nanu ja jíxema 
chixexü̃ ügüxe”, 
nhanagürü i ngẽma Tupanaãrü orewa. 
13 ¿Rü texé tá chixexü̃ pemaã üxü̃ ega 
pema rü aixcuma guxü̃guma mexü̃ 
pexügügu? 14 Notürü ngẽxguma chi 
ngẽma mexü̃ na pexügüxü̃ca̱x ngúxü̃ 
peingegügu, rü name nixĩ i petaãẽgü. 
¡Rü taxuü̃ca̱xma texéxü̃ pemuü̃ẽ, rü 
taxuü̃ca̱xma ṯacüca̱x pexoegaãẽgü! 15 Rü 
name nixĩ i perü Corixü̃ pejaxĩxẽẽ ja 
Cristu rü aixcuma naga pexĩnüẽ, rü 
guxü̃guma ípememare na meã 
penangãxü̃xü̃ca̱x i guxü̃ma i duü̃xü̃gü i 
pexna c̱axü̃ na tü̱xcüü̃ Cristuaxü̃́ 
pejaxõgüxü̃. 16 Notürü name nixĩ i nüxü̃ 
pengechaü̃ãcüma penangãxü̃ rü tama 
pegügu perüxĩnüẽãcüma na norü jexera 
peixĩgüxü̃. Rü name nixĩ i meã pemaxẽ 
na taxuü̃ca̱xma pexoegaãẽxü̃ca̱x. Rü 
ngẽxguma ngẽmaãcü pemaxẽgu rü tá 
naxãneẽ i ngẽma duü̃xü̃gü i chixri 
pechiga idexagüxü̃ na nhuxãcü 
Cristuca̱x pemaxẽxü̃. 17 Jixema rü ngúxü̃ 
tingegü ega chixexü̃ ixügügu. Notürü 
narümemaẽ nixĩ na mexü̃ ixügüxü̃ca̱x 
ngúxü̃ na ingegüxü̃, ega ngẽmaãcü 
Tupana naxwa̱xegu. 18 Jerü nümatama 
ga Cristu rü ngúxü̃ ninge, rü 
wüxicanatama guxããrü pecaduca̱x naju. 
Rü woo na mecü jiĩxü̃ rü taxca̱x naju i 
jixema i chixexü̃ i duü̃xü̃gü ixĩgüxü̃. Rü 
jemaãcü nanaxü na Tupanaxü̃tawa tüxü̃ 
nagagüxü̃ca̱x. Rü woo naju ga naxü̃ne, 
notürü ga naãẽ rü tama naju. 19 Rü 
jexguma naxü̃ne ju̱xgu rü naãẽ rü 
natanüwa naxũ ga jema naãẽgü ga 
Tupana pocuexü̃, rü orexü̃ namaã 
najarüxu. 20 Rü jema naãẽgü ga jexma 
pocuexü̃, rü jema nixĩ ga naãẽgü ga 
jema duü̃xü̃gü ga Noẽ́ maxü̃gu tama 
Tupanaga ĩnüẽxü̃ woo jaxna namaã 
naxĩnü ga jexguma Noẽ́ naxüjane ga 
guma wapuru. Rü 8 ga 
duü̃xü̃güxicatama nixĩ ga guma 
wapurugu ichoü̃xü̃, rü jema nixĩ ga 
guma mucü ga taxüchicüarü dexáétüwa 
maxẽxü̃. 21 Rü jema dexá rü wüxi ga 
cua̱xruü̃ nixĩ. Erü ngẽxguma dexáwa 
íibaiegu, rü duü̃xü̃güxü̃ nüxü̃ tacua̱xẽẽ 
na Ngechuchu ja Cristu wena 
maxü̃xü̃gagu jiĩxü̃ i tüxü̃́ nangẽxmaxü̃ i 
maxü̃ i taguma gúxü̃. Rü tama 
taxüneãrü düxétüwa na imexü̃ca̱x nixĩ i 
íibaiexü̃, notürü ítabaie jerü marü 
Tupanana naxca̱x taca na tüxü̃́ 
ijanaxoxẽẽãxü̃ca̱x ga tórü pecadugü na 
aixcuma nape̱xewa imexü̃ca̱x rü 
aixcuma mexü̃gu rüxĩnüẽxü̃ca̱x. 22 Rü 
nüma ga Ngechuchu ja Cristu, rü 
dauxü̃guxü̃ i naãnewa naxũ, rü nhu̱xma 
rü Tupanaãrü tügünecüwawa 
nangẽxma. Rü nhu̱xma rü name̱xwa 
nangẽxmagü i guxü̃ma i Tupanaãrü 
1 PEDRU 3 
O Novo Testamento na língua ticuna do Brasil, 2da ed. ©2009, Liga Bíblica
598 
orearü ngeruü̃gü i dauxü̃cü̱̃ã̱x rü 
guxü̃ma i ãẽ̱xgacügü i dauxü̃cü̱̃ã̱x. 
 
Tanaxwa̱xe i ngẽma cua̱x i Tupana 
tüxna ãxü̃maã nüxü̃ tarüngü̃xẽẽ i 
taeneẽgü 
 
4
  
1-2 Rü ngẽmaca̱x name nixĩ na 
ípememarexü̃ na ngúxü̃ peingegüxü̃ 
jexgumarüü̃ ga Cristu na ngúxü̃ jangexü̃. 
Erü jíxema ngúxü̃ ingexe rü marü nüxü̃ 
tarüxo i tümaãrü pecadu na guxü̃guma 
meã Tupana naxwa̱xexü̃ãcüma 
tamaxü̃xü̃ca̱x, rü tama i tümaxü̃ne 
naxwa̱xexü̃ãcüma na tamaxü̃xü̃ca̱x. 
3 Ü̃pa ga pemax, rü mucüma ga taunecü 
penaxüecha i ngẽma chixexü̃ i nhu̱xma i 
ngẽma duü̃xü̃gü i tama Tupanaxü̃ 
cua̱xgüxü̃ ügüxü̃. Rü jexguma ga pema 
rü pecadu pexügüãcüma pemaxẽ, rü 
penaxü ga pexeneãrü ngúchaü̃, rü 
pengãxẽ, rü peta ga nawa 
pexãũgatanüxü̃ pexügü, rü ṯacü i 
nguchia̱xgüxü̃ poraãcü peixaxcugü, rü 
tupananetachicüna̱xãgüxü̃ peicua̱xüü̃gü 
i woo Tupana na pexna nachu̱xuxü̃ i 
ngẽma. 4 Rü jema duü̃xü̃gü ga namaã 
pexãmücügüxü̃ ga jexguma chixri 
pemaxẽgu, rü nhu̱xma rü poraãcü nagu 
narüxĩnüẽ na ṯacüca̱x tama natanügu 
pexãgüxü̃ rü tama nawe perüxĩxü̃ i 
ngẽxguma norü chixexü̃ naxügügu. Rü 
ngẽmaca̱x nixĩ i nhu̱xma i chixri 
pechiga jadexagüxü̃. 5 Notürü nümagü 
rü tá ta Cristupe̱xewa nangugü na 
namaã nüxü̃ jaxugüxü̃ca̱x na nhuxãcü 
namaxẽxü̃. Rü nüma ja Cristu rü 
ínamemare na nüxna jacachigüxü̃ca̱x i 
guxü̃ma i duü̃xü̃gü i maxẽxü̃ rü juexü̃. 
6 Rü ngẽmaca̱x ja Tupana rü naxü̃pa na 
najuexü̃ i duü̃xü̃gü rü marü nüxna 
nanaxuaxü̃ i maxü̃ i taguma gúxü̃. Erü 
nanaxwa̱xe na naxrüü̃ guxü̃guma 
mexü̃wa namaxẽẽchaxü̃ ega woo nhama 
i naãnewa najuegu i naxü̃negü. 7 Rü 
marü ningaica na nagúxü̃ i nhama i 
naãne rü guxü̃ma i ṯacü i nawa 
ngẽxmaxü̃. Rü ngẽmaca̱x name nixĩ na 
ípexuãẽxü̃ rü meã peãẽ ta ipexügüxü̃ rü 
guxü̃guma pejumuxẽgüxü̃. 8 Rü guxü̃ãrü 
jexera i ngẽma pexü̃́ chanaxwa̱xexü̃ nixĩ 
na aixcuma pegü pengechaü̃güxü̃ i 
wüxichigü. Erü ngẽxguma aixcuma jigü 
ingechaü̃gügu rü ngẽmaãcü inajarüxo i 
muxü̃ma i pecadugü. 9 ¡Rü meã pegü 
pejauxgü i wüxichigü i pechiü̃wa! Rü 
tama name i tümamaã penuãẽãcüma 
tüxü̃ pejaxu. 10 Rü wüxichigü i pemax, 
rü Tupana pexna nanaxã i perü cua̱x. 
Rü ngẽma perü cua̱xmaã rü name nixĩ i 
wüxichigü pegü perüngü̃xẽẽgü, na 
aixcuma Tupanaãrü ngü̃xẽẽruü̃ i mexü̃ 
na peixĩgüxü̃ca̱x rü meã namaã 
pepuracüexü̃ca̱x i guxü̃ma i ngẽma cua̱x 
i Tupana pexna ãxü̃. 11 Rü ngẽxguma 
texé nüxü̃ ixuxgu i ore, rü name nixĩ i 
aixcuma Tupanaãrü orexü̃ tixu. Rü 
ngẽxguma texé togüxü̃ rüngü̃xẽẽgu, rü 
name nixĩ i Tupana tüxna ãxü̃ i 
poramaã tanaxü. Rü guxü̃ma i ngẽma 
pexüxü̃ rü name nixĩ i meãma penaxü 
na ngẽmaãcü Ngechuchu ja Cristugagu 
Tupanaxü̃ peicua̱xüü̃güxü̃ca̱x. Erü nüma 
ja Tupana rü guxü̃guma namexẽchi rü 
naporaxü̃chi. Rü ngẽmaãcü jiĩxü̃. 
 
Ngẽxguma Cristuaxü̃́ jaxõ̱xgu rü 
ngúxü̃ tinge 
12 Pa Chaueneẽgü ja Pexü̃ 
Changechaü̃güxex, nhu̱xma na taxü̃ i 
guxchaxü̃gü i perü ngu̱xẽẽruü̃ pexca̱x 
1 PEDRU 3 
,  
4 
O Novo Testamento na língua ticuna do Brasil, 2da ed. ©2009, Liga Bíblica
599 
ínguxü̃, ¡rü tãṹ i peḇaixãchiãẽgüxü̃, 
nhama ṯacü i taguma nüxü̃ pedauxü̃ 
ngupetüxü̃rüü̃! 13 Notürü narümemaẽ 
nixĩ i petaãẽgüama, erü jema Cristu 
ngúxü̃ na ingexü̃rüü̃ nixĩ i ngúxü̃ na 
peingexü̃ i nhu̱xmax na petaãẽgüxü̃ca̱x i 
ngẽxguma wena núma naxũxgu i 
nümax. 14 Rü ngẽxguma Cristuaxü̃́ na 
pejaxõgüxü̃gagu texé pemaã 
guxchigagu, rü wüxi i perü taãẽ nixĩ i 
ngẽma. Erü ngẽmaãcü nüxü̃ pecua̱x na 
Tupanaãẽ i Üünexü̃ rü pewa na 
nangẽxmaxü̃. 15 Rü ngẽxguma chi ngúxü̃ 
peingegügu, rü name nixĩ na wüxi i 
mexü̃ na pexügüxü̃gagu na jiĩxü̃ rü tama 
wüxi i chixexü̃gagu na jiĩxü̃, 
ngẽxgumarüü̃ i máẽta rü e̱xna ngíta̱a̱x 
rü e̱xna togüarü guxchaxü̃wa na pegü 
pengẽxmagüxẽẽxü̃. 16 Notürü ngẽxguma 
texé Cristuaxü̃́ tajaxõxü̃gagu ngúxü̃ 
tingexgu, rü taxuü̃ca̱xma tü̱xcüü̃ 
ngẽmaca̱x taxãne. Notürü tanaxwa̱xe i 
ngẽmaca̱x Tupanaxü̃ ticua̱xüü̃. 17 Rü 
nhu̱xma rü marü nawa nangu na 
Tupana ngúxü̃ tüxü̃ ingexẽẽxü̃ na 
ngẽmaãcü tüxü̃ ijanawe̱xãchixẽẽxü̃ca̱x i 
jixema na naxãcügü ixĩgüxü̃. Rü 
ngẽxguma ngẽmaãcü tamaã 
inaxügüãgu, rü ¿nhuxãcü tá nüxü̃ 
naxüpetü i ngẽma duü̃xü̃gü i tama 
Tupanaãrü ore i mexü̃ga ĩnüẽchaü̃xü̃? 
18 Erü Tupanaãrü ore i ümatüxü̃wa rü 
nhanagürü: 
“Ngẽma duü̃xü̃gü i mexü̃ ügüxü̃ rü 
guxchaãcüma nanajauxgü i 
maxü̃ i taguma gúxü̃. Rü 
nhu̱xma na ngẽmaãcü jiĩxü̃, ¿rü 
nhuxãcü tá nüxü̃ nangupetüxü̃ i 
ngẽma duü̃xü̃gü i chixexü̃ 
ügüxü̃ rü pecaduã̱xgüxü̃?” 
nhanagürü. 19 Rü ngẽmaca̱x ja jíxema 
Tupana naxwa̱xexü̃ãcüma ngúxü̃ 
ingegüxe, rü name nixĩ na mexü̃ 
taxügüechaxü̃ rü Tupana ja tüxü̃ 
ücüme̱xẽgu na tanaxüxü̃ i tümaãẽ na 
nüxna tüxü̃́ nadauxü̃ca̱x. Erü nüma ja 
Tupana rü mecü nixĩ rü taguma texéxü̃ 
nawomüxẽẽ. 
 
Ucu̱xẽgü naxca̱x i ngẽma jaxõgüxü̃ 
 
5
  
1 Rü nhu̱xmax, Pa Jaxõgüxü̃ãrü 
Ãẽ̱xgacügüx, rü pexna 
chanaxãxchaü̃ i wüxi i ucu̱xẽ i mexü̃, 
erü chama rü ta pexrüü̃ jaxõgüxü̃ãrü 
ãẽ̱xgacü chixĩ. Rü chamaxü̃chima nixĩ 
ga nüxü̃ chadauxü̃ ga nhuxãcü ngúxü̃ na 
jangexü̃ ga Cristu. Rü chama rü tá ta 
pexrüü̃ choxü̃́ nangẽxma i chauchica i 
mexü̃ i ngẽxguma wena núma naxũxgu. 
2 Rü nhu̱xma chanaxwa̱xe i nüxna pedau 
rü nüxü̃ perüngü̃xẽẽ i guxü̃ma i 
Tupanaãrü duü̃xü̃gü i peme̱xwa 
ngẽxmagüxü̃. Rü chanaxwa̱xe i mexü̃ i 
perü ngúchaü̃maã Tupana 
naxwa̱xexü̃ãcüma penaxü i ngẽma 
puracü, rü tama texé pexü̃ muxguxica 
penaxü rü e̱xna dĩẽruca̱x penaxü. 3 Rü 
tama chanaxwa̱xe i namaã penuẽãcüma 
rü penangaãcüma penamu i ngẽma 
duü̃xü̃gü. Notürü chanaxwa̱xe i mexü̃ i 
perü maxü̃maã nüxü̃ nüxü̃ pedauxẽẽ na 
nhuxãcü Tupana naxwa̱xexü̃ na 
namaxẽxü̃. 4 Rü ngẽxguma wena núma 
naxũxgu ja tórü Daruü̃xü̃chi ja Cristu, rü 
pema rü tá penajauxgü i wüxi i perü 
ãmare i nga̱xcueruü̃ i mexẽchixü̃ i 
taguma ṉg̱auxü̃. 5 Rü ngẽxgumarüü̃ ta i 
pemax, Pa Ngextü̱xücügüx, rü name 
nixĩ i naga pexĩnüẽ i ngẽma perü 
ãẽ̱xgacügü i Tupanaãrü puracüwa 
1 PEDRU 4 
,  
5 
O Novo Testamento na língua ticuna do Brasil, 2da ed. ©2009, Liga Bíblica
600 
puracüexü̃. Rü guxãma i pema i 
jaxõgüxü̃, rü name nixĩ i wüxichigü 
pegü perüngü̃xẽẽ rü taguma pegügu 
perüxĩnüẽ na pemücügüarü jexera 
peixĩgüxü̃. Erü Tupanaãrü ore i 
ümatüxü̃wa rü nhanagürü: 
“Tupana rü tama norü me nixĩ i 
ngẽma duü̃xü̃gü i nügü írütaxü̃. 
Notürü Tupana nüxü̃ 
narüngü̃xẽẽ rü namaã 
namecüma i ngẽma duü̃xü̃gü i 
nügü írüxíragüxü̃”, 
nhanagürü i ngẽma orewa. 6 Rü 
ngẽmaca̱x name nixĩ i pegü íperüxíragü 
rü Tupaname̱xẽ ja poranewa pegü 
pengẽxmagüxẽẽ na nüma pexü̃ 
nataxẽẽxü̃ca̱x i ngẽxguma nawa 
nanguxgu na ngẽmaãcü pemaã 
naxüãxü̃. 7 Rü name nixĩ i 
Tupaname̱xẽgu penaxü i guxü̃ma i perü 
oegaãẽgü, erü nüma ja Tupana rü 
guxü̃guma pegu narüxĩnü rü aixcuma 
pexna nadau. 8 Rü name nixĩ i 
guxü̃guma pegüna pedaugü rü 
ipexuãẽgü, erü perü uwanü i Chataná 
rü dama wüxi ja ai ja taijaxü̃chicürüü̃ 
nananhaãne rü tümaca̱x nadau na 
texéxü̃ tá nachixexẽẽxü̃. 9 ¡Rü 
peporaeama̱x rü pejaxõgüama̱x i 
ngẽxguma ṯacü rü chixexü̃ pemaã 
naxüxchaü̃gu! Erü nüxü̃ pecua̱x rü 
guxü̃ma i taeneẽgü i guxü̃wama 
ngẽxmagüxü̃ rü pexrüü̃ ngẽmatama 
ngúxü̃ ningegü. 10 Notürü ngẽxguma 
paxaxãchi nhama i naãnewa ngúxü̃ 
peingegüguwena, rü Tupana rü tá pexü̃ 
nimexẽẽ na aixcuma nape̱xewa 
pemexü̃ca̱x, rü tá pexü̃ narüngü̃xẽẽ na 
taguma nüxü̃ perüxoexü̃ca̱x, rü tá pexü̃ 
naporaexẽẽ na aixcuma perü maxü̃wa 
peporaexü̃ca̱x. Rü daatama Tupana nixĩ 
ja tüxna naxãcü i guxü̃ma i mexü̃ i tüxü̃́ 
ngẽxmaxü̃, rü tüxü̃ idexechicü na 
naxü̃tawa tüxü̃́ nangẽxmaxü̃ca̱x i 
tachica i mexü̃ i taguma gúxü̃, erü 
Ngechuchu ja Cristuarü duü̃xü̃gü tixĩgü. 
11 Rü name nixĩ i guxü̃guma nüxü̃ 
ticua̱xüü̃gü ja Tupana, erü nüma nixĩ i 
guxü̃ãrü ãẽ̱xgacü jiĩxü̃ i guxü̃guma. Rü 
ngẽmaãcü jiĩxü̃. 
 
Pedru rü jema jaxõgüxü̃xü̃ 
narümoxẽ 
12 Taeneẽ ja Siuwánu ja meã 
jaxõcümaã petanüwa chanamu i nhaã 
nuxmarexü̃ i popera na pexü̃ 
chixucu̱xẽgüxü̃ca̱x rü pemaã nüxü̃ 
chixuxü̃ca̱x na ngẽma pexü̃ 
nangechaü̃xü̃gagu jiĩxü̃ ja Tupana i 
aixcuma pexü̃ nangü̃xẽẽxü̃. Rü nhu̱xma 
na ngẽmaãcü pexü̃ nangechaü̃xü̃, rü 
name nixĩ i guxü̃guma naxca̱x pemaxẽ. 
13 Rü pexü̃ narümoxẽgü i guxü̃ma i 
taeneẽgü i jaxõgüxü̃ i pexrüü̃ Tupana 
idexechixü̃ i núma Romawa 
ngẽxmagüxü̃. Rü ngẽxgumarüü̃ ta pexü̃ 
narümoxẽ i chorü ngü̃xẽẽruü̃ i Marcu ja 
chaunerüü̃ ixĩcü. 14 Rü chanaxwa̱xe i 
wüxichigü i pema rü pegü 
pengechaü̃güãcüma pegü perümoxẽgü. 
Rü ngẽxgumarüü̃ ta chanaxwa̱xe na 
aixcuma petaãẽgüxü̃ i guxãma i pema 
na Ngechuchu ja Cristuarü duü̃xü̃gü 
peixĩgüxü̃. Rü ngẽmaãcü jiĩxü̃. 
Rü nuãma pexna, 
Pedru  
1 PEDRU 5 
O Novo Testamento na língua ticuna do Brasil, 2da ed. ©2009, Liga Bíblica
601 
 
Pedru nüxü̃ narümoxẽ ga jema 
jaxõgüxü̃ 
 
1
  
1 Pa Chaueneẽgüx, chama i Chimáũ 
i Pedru nixĩ i pexca̱x 
chanaxümatüxü̃ i nhaã popera. Rü 
chama rü Ngechuchu ja Cristuarü 
ngü̃xẽẽruü̃ chixĩ, rü nüma nixĩ ga choxü̃ 
namuxü̃ na nüxü̃ chixuxü̃ca̱x i norü ore. 
Rü pexca̱x chanaxümatü i pema na 
toxrüü̃ aixcuma pejaxõgüxü̃, erü tórü 
Tupana rü tórü Maxẽxẽẽruü̃ ja 
Ngechuchu ja Cristu rü aixcuma 
nimexẽchi. 2 Rü nhu̱xma na Tanatü ja 
Tupanaxü̃ pecuáxü̃ rü tórü Cori ja 
Ngechuchuxü̃ pecuáxü̃, rü chanaxwa̱xe i 
nümagü aixcuma pemaã namecüma rü 
aixcuma pexü̃ nataãẽxẽẽ. 
 
Jaxõgüxü̃cümagüchiga 
3 Rü Tupana rü noxrütama poramaã 
marü tüxna nanaxã ga guxü̃ma i ngẽma 
nacüma i mexü̃ i inaxwa̱xexü̃ na 
aixcuma meã naxca̱x imaxẽxü̃ca̱x. Rü 
jemaãcü nanaxü ga jexguma tüxü̃ nüxü̃ 
nacua̱xẽẽgu ga guma tórü Cori ja 
mexẽchicü ga norü poramaã tüxü̃ 
idexechicü. 4 Rü jematama norü 
poramaã tüxna nanaxã ga guxü̃ma ga 
norü ngü̃xẽẽ i mexẽchixü̃ ga 
inaxunetaxü̃ na naxrüü̃ pemexü̃ca̱x rü 
nüxna peixĩgachixü̃ca̱x i guxü̃ma i 
chixexü̃gü i duü̃xü̃güarü ngúchaü̃ i 
chixexü̃gagu nhama i naãnewa 
ngẽxmaxü̃. 5 Rü ngẽmaca̱x penaxwa̱xegü 
na pegü peporaexẽẽxü̃ na meã 
pejaxõgüxü̃ rü ngẽxgumarüü̃ ta 
penaxwa̱xegü na meã togüpe̱xewa 
pemaxẽxü̃, rü ngẽxgumarüü̃ ta 
penaxwa̱xegü na meãma nüxü̃ pecuáxü̃ 
na ṯacü jiĩxü̃ i Tupana pexü̃́ naxwa̱xexü̃. 
6 Rü ngẽxgumarüü̃ ta penaxwa̱xegü na 
meã pegümaã ipecuáxü̃ na tama 
chixexü̃gu pej̱ixü̃ca̱x. Rü ngẽxgumarüü̃ 
ta penaxwa̱xegü na jaxna pegümaã 
pexĩnüẽxü̃. Rü ngẽxgumarüü̃ ta 
penaxwa̱xegü na aixcuma Tupanaxü̃ 
pengechaü̃güxü̃. 7 Rü ngẽxgumarüü̃ ta 
penaxwa̱xegü na pegü pengechaü̃güxü̃ 
ja guxãma i pemax. Rü ngẽxgumarüü̃ ta 
penaxwa̱xegü na guxü̃ma i duü̃xü̃güxü̃ 
na pengechaü̃güxü̃. 8 Rü ngẽxguma 
aixcuma ngẽma pexü̃ 
chaxucu̱xẽxü̃ãcüma pemaxẽgu, rü 
 
NORÜ TAXRE GA POPERA GA 
 
 
PEDRU ÜMATÜXÜ̃ 
 
 
O Novo Testamento na língua ticuna do Brasil, 2da ed. ©2009, Liga Bíblica
602 
tãũxü̃táma notüca̱xma nixĩ i perü maxü̃, 
rü tãũxü̃táma notüca̱xma nixĩ na nüxü̃ 
pecuáxü̃ ja tórü Cori ja Ngechuchu ja 
Cristu. 9 Notürü jíxema tama ngẽma 
pexü̃ chaxucu̱xẽxü̃ãcüma maxü̃xẽ, rü 
nhama tangexetüxü̃rüü̃ tixĩ. Rü nhama 
wüxi i duü̃xü̃ i tama nagu rüxĩnüxü̃ i 
ngẽma jixcüra tá nüxü̃ ngupetüxü̃rüü̃ 
tixĩ, erü nüxü̃ itajarüngüma na nhuxãcü 
Tupana tüxü̃́ nüxü̃ ngechaü̃xü̃ ga 
tümaãrü pecadugü. 10 Rü ngẽmaca̱x, Pa 
Chaueneẽgüx, name nixĩ na jexeraãcü 
meã Tupanaca̱x pemaxẽxü̃ na ngẽmaãcü 
ipenawéxü̃ca̱x na aixcuma Tupanaãrü 
duü̃xü̃gü ja pexca̱x nac̱axe rü pexü̃ 
jadexechixe na peixĩgüxü̃. Rü ngẽxguma 
ngẽmaãcü pemaxẽgu rü tagutáma 
chixexü̃gu peji rü tagutáma Tupanaxü̃ 
ípeta̱x. 11 Rü ngẽmaãcü ja Tupana, rü tá 
meã pexca̱x najawãxna i ĩã̱x na 
tauxchaãcü peichocuxü̃ca̱x i ngextá 
guxü̃gutáma ãẽ̱xgacü íjiĩxü̃wa ja tórü 
Cori ja Ngechuchu ja Cristu ja tórü 
Maxẽxẽẽruü̃. 12 Rü ngẽmaca̱x woo marü 
nüxü̃ na pecuáxü̃ rü nagu na pexĩxü̃ i 
ngẽma ore i aixcuma ixĩxü̃, notürü 
guxü̃gutáma pexna nüxü̃ 
chacua̱xãchixẽẽẽcha ga jema pexü̃ 
namaã chixucu̱xẽxü̃. 13 Erü nhu̱xma na 
chamaxü̃xü̃ i chamax, rü nagu 
charüxĩnü na namexü̃ na pexna nüxü̃ 
chacua̱xãchixẽẽxü̃ i ngẽma ore i namaã 
pexü̃ chixucu̱xẽgüxü̃, na ngẽmaãcü pexü̃́ 
changúxchaü̃xẽẽxü̃ca̱x na meã 
Tupanaca̱x pemaxẽxü̃. 14 Rü pemaã nüxü̃ 
chixu i ngẽma, erü tórü Cori ja 
Ngechuchu ja Cristu choxü̃ nüxü̃ 
nacua̱xẽẽ na paxa tá chajuxü̃. 15 Rü 
nhama rü ta na chamaxü̃xü̃, rü meã 
pexü̃ chixucu̱xẽgü na ngẽxguma 
chaju̱xguwena rü guxü̃guma nüxna 
pecua̱xãchiexü̃ca̱x i ngẽma chorü 
ucu̱xẽgü na nhuxãcü Tupana naxwa̱xexü̃ 
na pemaxẽxü̃. 
 
Pedru rü namücügü rü aixcuma 
Cristuxü̃ nadaugü ga na nhuxãcü 
namexẽchixü̃ 
16 Rü jexguma pexü̃ tangúexẽẽgu na 
nhuxãcü naporaxü̃ ja tórü Cori ja 
Ngechuchu ja Cristu rü nhuxãcü tá 
wena na nataeguxü̃, rü tama tomatama 
togüãẽwa tajaxuxü̃ i ore nixĩ. Jerü 
tomatama toxetümaã nüxü̃ tadau na 
nhuxãcü namexẽchixü̃ i nüma ja tórü 
Cori. 17 Rü nüxü̃ tadau ga jexguma 
Tanatü ja Tupana nüxü̃ icua̱xüü̃gu. Rü 
nüxü̃ taxĩnüẽ ga jexguma gumatama 
Tanatü ja Tupana ja Mexẽchicü nhaxgu: 
“Daa nixĩ ja Chaune ja nüxü̃ 
changechaü̃xü̃chicü. Rü chama 
rü poraãcü namaã 
chataãẽxü̃chi”, 
nhaxgu. 18 Rü aixcuma tomaxü̃chima 
nüxü̃ taxĩnüẽ ga jema Tupanaga ga 
dauxü̃guxü̃ ga naãnewa inaxũxü̃, jerü 
tomatama rü tórü Corimaã tajexmagü 
nawa ga guma ma̱xpǘne ga üünene ga 
jexguma jema ngupetügu. 19 Rü jemaãcü 
nüxü̃ tadau na aixcuma jiĩxü̃ ga jema 
ore ga nuxcümaxü̃güxü̃ ga Tupanaãrü 
orearü uruü̃gü nüxü̃ ixugügüxü̃. Jerü 
jema nüxü̃ jaxugügüxü̃rüü̃tama nixĩ ga 
nüxü̃ tadauxü̃. Rü name nixĩ i pema rü 
ta aixcuma meã nagu perüxĩnüẽ i 
ngẽma ore, erü wüxi i omü i íraxetüxü̃ i 
ẽãnexü̃wa ibaxixü̃rüü̃ nixĩ. Rü ngẽma 
ore rü tá pexü̃ nüxü̃ nacua̱xẽẽ i 
Tupanachiga nhu̱xmatáta ínangu ja tórü 
Cori ja Ngechuchu ja Cristu ja jima 
2 PEDRU 1 
O Novo Testamento na língua ticuna do Brasil, 2da ed. ©2009, Liga Bíblica
603 
woramacuri ja ngunetüxü̃ ngócürüü̃ 
ixĩcü. Rü ngẽxguma ínanguxgu i nüma 
rü aixcuma tá meã pexü̃ nüxü̃ nacua̱xẽẽ 
i guxü̃ma i nachiga. 20 Notürü 
chanaxwa̱xe na guxü̃ãrü jexera nüxü̃ 
pecuáxü̃ i nhaã ore i tá pemaã nüxü̃ 
chixuxü̃. Rü dücax, taxúema 
tüechamatama nüxü̃ tacua̱x i ṯacüchiga 
na jiĩxü̃ i Tupanaãrü ore i ümatüxü̃, ega 
Tupanaãẽ i Üünexü̃ tama tüxü̃ 
rüngü̃xẽẽgu. 21 Jerü taxuü̃ma ga 
Tupanaãrü orearü uruü̃ rü 
nüẽchamatama nügüãẽwa nanajaxu ga 
jema ore ga nüxü̃ jaxugügüxü̃. Notürü 
jexguma jema orexü̃ jaxugügügu, rü 
Naãẽ i Üünexü̃ nixĩ ga jadexagüxẽẽxü̃. 
 
Doramaã duü̃xü̃güxü̃ 
ngúexẽẽxü̃chiga 
 
2
  
1 Notürü nuxcüma rü najexma ta ga 
Tupanaãrü orearü uruü̃güneta 
ixĩgüxü̃ ga Judéugütanüwa. Rü 
ngẽxgumarüü̃ tá ta petanüwa nangẽxma 
i duü̃xü̃gü i ngu̱xẽẽruü̃güneta ixĩgüxü̃. 
Rü nümagü rü tá doramaã 
nanaxüchicüü i Tupanaãrü ore, rü 
ngẽmaãcü tá pexü̃ nangúexẽẽ i ore i 
dora ixĩxü̃ na pexü̃ nawomüxẽẽgüxü̃ca̱x. 
Rü nümagü rü tãũxü̃táma naga 
naxĩnüẽchaü̃ ja jima tórü Cori ja 
Ngechuchu ja Cristu ja norü 
Maxẽxẽẽruü̃chire̱x ixĩcü. Rü ngẽmagagu 
ja Tupana rü ngürüãchi tá nanapocue i 
ngẽma duü̃xü̃gü i ngẽmaãcü maxẽxü̃, rü 
tá inajanaxoxẽẽ. 2 Rü nümagü rü tá nüxü̃ 
nixugü na tama wüxi i chixexü̃ jiĩxü̃ ega 
woo taxüneãrü ngúchaü̃ ixü̱xgu. Rü 
muxü̃ma i togü i duü̃xü̃gü rü tá nawe 
narüxĩ i ngẽma chixexü̃ i naxügüxü̃wa. 
Rü ngẽma chixri pexü̃ ngúexẽẽxü̃gagu 
rü muxü̃ma i togü i duü̃xü̃gü rü tá chixri 
nachiga nidexagü i Tupanaãrü ore i 
mexü̃ i aixcuma ixĩxü̃. 3 Rü nümagü i 
ngẽma duü̃xü̃gü i chixexü̃ rü tá nügüna 
nananugüchaü̃ i guxü̃ma. Rü ngẽmaca̱x 
tá pemaã nüxü̃ nixu i ore i chixexü̃ ixĩxü̃ 
na ngẽmaãcü pexü̃ nawomüxẽẽgüxü̃ca̱x 
rü pexü̃́ ngĩxü̃ najauxgüxü̃ca̱x i perü 
dĩẽru. Notürü tá napocue i ngẽma 
duü̃xü̃gü, rü tãũxü̃táma nibuxmü. Erü 
Tupana rü woetama nuxcümama 
nanamexẽẽ i ngẽma pocu. 4 Jerü ga 
Tupana rü tama nüxü̃́ nüxü̃ nangechaü̃ 
ga norü orearü ngeruü̃gü ga dauxü̃cü̱̃ã̱x 
ga pecadu ügüxü̃. Rü jemaca̱x 
ínaxẽãnexü̃wa i ṉg̱oxogüxü̃ 
ínapocuexü̃wa nanawogü. Rü curẽtimaã 
najana̱ĩ̱xgü na ngẽ́ma nangẽxmagüxü̃ca̱x 
nhu̱xmatáta nawa nangu i ngẽma 
ngunexü̃ i nagu Tupana nüxna c̱axü̃ i 
guxü̃ma i duü̃xü̃gü. 5 Rü jexgumarüü̃ ta 
ga Tupana rü tama nüxü̃́ nüxü̃ 
nangechaü̃ ga jema nuxcümaxü̃güxü̃ ga 
duü̃xü̃gü ga chixexü̃ ügüxü̃. Rü jemaca̱x 
mucü ga taxüchicü naxca̱x jéma 
nanamu na gumamaã nadaiãxü̃ca̱x ga 
jema duü̃xü̃gü ga chixexü̃ ügüxü̃. 
Notürü ga Tupana rü Noẽ́xü̃ nadau ga 
na meãma duü̃xü̃güxü̃ jaxucu̱xẽgüxü̃ na 
nüxü̃ naxoexü̃ca̱x ga norü chixexü̃gü. Rü 
jemaca̱x ga Tupana rü Noẽ́xü̃ namaxẽẽ 
namaã ga 7 ga natanüxü̃gü. Notürü 
nanadai ga guxü̃ma ga jema togü ga 
duü̃xü̃gü. 6 Rü Tupana rü jexgumarüü̃ ta 
inajanaxoxẽẽ ga guma ĩãnegü ga 
Chodoma rü Gomora ga poraãcü chixri 
duü̃xü̃gü nawa maxẽne. Rü ínanagu ga 
guma ĩãnegü nhu̱xmata norü 
tanimacaxicatama íjaxü. Rü jemaãcü 
nanaxü na guma ĩãnegü rü wüxi ga 
2 PEDRU 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
604 
cua̱xruü̃ na jiĩxü̃ca̱x nüxü̃́ ga jema 
duü̃xü̃gü ga chixexü̃ ga jemawena 
maxẽxü̃. 7 Notürü ga Chodomawa rü 
Tupana nanamaxẽẽ ga Lo ga wüxi ga 
jatü ga mecü ixĩcü ga poraãcü 
ngechaü̃cü ga jexguma nüxü̃ nada̱xgu 
ga nhuxãcü chixri na namaxẽxü̃ ga jema 
duü̃xü̃gü ga natanüwa najexmaxü̃. 8 Rü 
guxü̃ ga ngunexü̃gu rü nüma ga Lo ga 
meã maxü̃cü rü poraãcü naãẽwa nangu̱x 
ga jexguma nüxü̃ nada̱xgu rü nüxü̃ 
naxĩnügu ga jema chixexü̃gü ga 
naxügüxü̃ ga jema duü̃xü̃gü ga 
natanüwa najexmaxü̃. 9 Rü jema Loxü̃ na 
namaxẽẽxü̃rüü̃ ga Tupana, rü nüxü̃́ 
natauxcha na tüxü̃ ínanguxü̃xẽẽxü̃ i 
ngẽxguma Chataná tüxna ĩnügu ja 
jíxema meã maxẽxẽ. Rü ngẽxgumarüü̃ 
ta ja jíxema chixexü̃ ügüxe, rü nüxü̃́ 
natauxcha na pocuwa tüxü̃ 
nangẽxmagüxẽẽxü̃ nhu̱xmatáta nawa 
nangu i ngẽma ngunexü̃ i nagu guxü̃ma 
i duü̃xü̃güxü̃ jacagüxü̃. 10-11 Rü Tupana 
rü aixcuma tá nanapocue i ngẽma 
duü̃xü̃gü i naxü̃neãrü ngúchaü̃gu ĩxü̃ i 
tama naga ĩnüẽchaü̃xü̃ ja tórü Cori. Rü 
ngẽma duü̃xü̃gü rü taxúegama 
naxĩnüẽchaü̃, rü nadauxcüraxü̃wa̱xegü 
rü nügüguxicatama narüxĩnüẽ. Rü tama 
namuü̃ẽ na namaã naguxchigagüxü̃ i 
ngẽma ãẽ̱xgacügü i dauxü̃cü̱̃ã̱x i 
Tupanatüü̃wa ngẽxmagüxü̃. Rü 
ngẽmaãcü namaxẽ i ngẽma duü̃xü̃gü. 
Notürü woo Tupanaãrü orearü 
ngeruü̃gü i dauxü̃cü̱̃ã̱x i ngẽma 
duü̃xü̃güxü̃ rüjexeraxü̃chichiréxü̃, rü 
namuü̃ẽ na ngẽmaãcü namaã 
naguxchigagüxü̃ i ngẽma ãẽ̱xgacügü i 
dauxü̃cü̱̃ã̱x i Tupanatüü̃wa ngẽxmagüxü̃. 
12-13 Rü ngẽma ngu̱xẽẽruü̃güneta, rü 
nhama naẽxü̃gürüü̃ nixĩgü, rü 
naẽxü̃gürüü̃ taxuü̃ma nacua̱xgü. Rü 
ngẽma naxü̃negü naxwa̱xexü̃ nixĩ i 
naxügüxü̃. Rü nabue na nhama naẽxü̃gü 
i jajauxgüxü̃ rü naḏaixü̃rüü̃ jixĩgüxü̃ca̱x. 
Rü chixri nachiga nidexagü i ngẽma 
tama nüxü̃ nacua̱xgüxü̃. Notürü ngẽma 
chixexü̃ i naxügüxü̃gagu tá inajarütauxe, 
rü ngẽmaãcü ngúxü̃ tá ningegü nagagu i 
ngẽma ngúxü̃ i ṯoguã̱xü̃ jangexẽẽgüxü̃. 
Rü nümagü rü namaã nataãẽgü i ngẽma 
chixexü̃ i ngunecütama naxügüxü̃. Rü 
ngẽxguma pemaã nachibüegu, rü wüxi i 
chixexü̃chixü̃ rü ãnexü̃chi nixĩgü erü 
ngẽ́ma rü ta nanaxügü i norü chixexü̃gü 
i namaã pexü̃ nawomüxẽẽgüchaü̃xü̃. 
14 Rü ngẽma duü̃xü̃gü rü taxuacüma 
wüxi ja ngeã̱xü̃ nadaugümare, notürü 
naãẽwa rü nagu narüxĩnüẽ na nüxü̃́ 
tangúchaü̃xü̃. Rü tama nüxü̃́ ninguéga 
na pecadu naxügüechaxü̃. Rü naxca̱x 
nadaugü na nhuxãcü chixexü̃gu tüxü̃ 
najixẽẽxü̃ ja jíxema duü̃xẽgü ja turaearü 
maxü̃ã̱xgüxe. Rü nüxü̃ nicua̱xüchi na 
nhuxãcü ṯacü nügüna nanuãchigüxü̃. 
Notürü Tupana rü marü namaã 
nanaxuegu na napocueãxü̃. 15 Rü ngẽma 
duü̃xü̃gü rü tama nagu naxĩ i ngẽma 
Tupana nüxü̃́ naxwa̱xexü̃, rü ngẽmaca̱x 
inajarütauxe. Rü nagu naxĩ ga jema 
chixexü̃ ga nagu jaxũxü̃ ga nuxcümaü̃xü̃ 
ga Tupanaãrü orearü uruü̃ ga Barã́ũ ga 
Beú nane ga chixexü̃ üxü̃ na jemaãcü 
dĩẽru ngĩxü̃ najaxuxü̃ca̱x. 16 Rü 
noxrütama cowaru ga woo taguma 
idexachire̱xcü, rü wüxi ga duü̃xü̃rüü̃ 
namaã ijadexa rü inanga naxca̱x ga 
jema chixexü̃ ga naxüxchaü̃xü̃. Rü 
jemaãcü Barã́ũxü̃ íjachaxãchixẽẽ na 
tama naxüãxü̃ca̱x ga jema chixexü̃ ga 
2 PEDRU 2 
O Novo Testamento na língua ticuna do Brasil, 2da ed. ©2009, Liga Bíblica
605 
naxüxchaü̃xü̃. 17 Rü ngẽma duü̃xü̃gü rü 
taxuwama nime nhama wüxi i puchu i 
ngearü dexáã́xü̃rüü̃. Rü nhama wüxi i 
caixanexü̃ i buanecü ic̱uexü̃rüü̃mare 
nixĩ na taxuwama jamexü̃. Notürü 
Tupana rü marü nanamexẽẽ i wüxi i 
nachica i ẽãnexü̃chixü̃ i ngextá 
guxü̃gutáma ínapocueãxü̃wa i ngẽma 
duü̃xü̃gü. 18 Rü ngẽmaãcü tá nanapocue 
i ngẽma duü̃xü̃gü, erü nügü 
jacua̱xüü̃güãcüma chixri nidexagü i ore 
i taxuwama mexü̃maã. Rü tüxü̃ 
nixucu̱xẽgü na tümaxü̃neãrü ngúchaü̃gu 
na taxĩxü̃ca̱x ja jíxema marü ngexwacax 
ngẽmaxü̃ rüxoechiréxe. 19 Rü tümamaã 
nüxü̃ nixu rü ngẽxguma nawe tarüxĩxgu 
rü tá tüxü̃ ínanguxü̃xẽẽ na 
taxuü̃me̱xẽwa tangẽxmagüxü̃ca̱x rü 
tüma tanaxwa̱xexü̃ãcüma tamaxẽxü̃ca̱x. 
Notürü ngẽma duü̃xü̃gü i ngẽmaãcü 
chixri idexagüxü̃, rü nümagütama rü 
norü chixexü̃tüü̃wa nangẽxmagü. Erü 
guxü̃ma i duü̃xü̃gü, rü ngẽma nüxü̃ 
rüjexeramaẽxü̃tüü̃wa nangẽxmagü. 20 Rü 
guxãma ja jíxema marü tórü Cori ja 
Ngechuchu ja Cristu ja tórü 
Maxẽxẽẽruü̃xü̃ cua̱xgüxe, rü marü nawa 
ítanguxü̃ i nhama i naãneãrü chixexü̃gü. 
Notürü ngẽxguma chi wenaxãrü naxca̱x 
tawoegugu i ngẽma chixexü̃ i nawa 
ítanguxü̃chiréxü̃, rü tümaãrü me jixĩgu 
na wena ngẽma chixexü̃tüü̃wa 
tangẽxmagüxü̃, rü aixcuma noxriarü 
jexera tichixe. 21 Erü ngẽxguma chi 
nüxü̃ tacua̱xgüguwena nüxü̃ tarüxoegu i 
ngẽma ore i mexü̃ ga noxri tajauxgüxü̃, 
rü narümemaẽ chi nixĩ ga noxtacüma 
tau chima nüxü̃ na tacua̱xgüxü̃ i ngẽma 
maxü̃ i aixcuma mexü̃. 22 Tupanaãrü ore 
i ümatüxü̃wa rü nhanagürü: 
“Ngẽma airu i nügü oxgüxü̃, rü 
wenaxãrü naxca̱x nataegu i 
norü oxü na jaweaxü̃ca̱x. Rü 
ngẽma cuchi i norü jora meãma 
aijachiréxü̃, rü ngẽxgumatama 
wenaxãrü norü aijaneca̱x 
nataegu”, 
nhanagürü i ngẽma orewa. Rü 
ngẽxgumarüü̃ nixĩ i ngẽma duü̃xü̃gü i 
marü Tupanaãrü orexü̃ cua̱xgüchiréxü̃ 
rü nhu̱xmachi wenaxãrü naxca̱x 
woeguxü̃ i norü chixexü̃gü ga noxri 
nawa ínanguxü̃chiréxü̃. 
 
Tórü Coriarü taeguchiga 
 
3
  
1 Pa Chaueneẽgü ja Pexü̃ 
Changechaü̃güxex, nhaã nixĩ i 
ngẽma norü taxre i popera i pexca̱x 
chaxümatüxü̃. Rü jema nüxĩraü̃xü̃ ga 
poperawa pemaã nüxü̃ chixuxü̃rüü̃, rü 
wena pexü̃ chixucu̱xẽgü rü pexna nüxü̃ 
chacua̱xãchixẽẽ na aixcuma meã 
Tupanaãrü oregu perüxĩnüẽxü̃ca̱x. 2 Rü 
chanaxwa̱xe i nüxna pecua̱xãchie i 
ngẽma ore ga nuxcümaxü̃güxü̃ ga 
Tupanaãrü orearü uruü̃gü ga ixüünexü̃ 
nüxü̃ ixugügüxü̃. Rü ngẽxgumarüü̃ ta 
chanaxwa̱xe i nüxna pecua̱xãchie i 
ngẽma tórü Cori ja Ngechuchu ja tórü 
Maxẽxẽẽruü̃ãrü mugü ga pexü̃ 
nangúexẽẽxü̃ ga norü orearü uruü̃gü ga 
nüma pexü̃tawa namugüxü̃. 3-4 Notürü 
chanaxwa̱xe i guxü̃ãrü jexera nagu 
perüxĩnüẽ i nhaã ore i pemaã tá nüxü̃ 
chixuxü̃. Rü dücax, rü ngẽxguma 
nagúxchaü̃gu i nhama i naãne, rü tá 
ínangugü i duü̃xü̃gü i chixexü̃ i nagu 
ĩxü̃ i naxü̃neãrü ngúchaü̃gü. Rü 
nümagü rü tá nacugüeãcüma 
nhanagürügü: 
2 PEDRU 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
606 
“Dücax, Cristu inaxuneta na wena 
núma naxũẽ́gaxü̃. ¿Rü ṯacü namaã 
nangupetü i nhu̱xma na tama ínanguxü̃? 
Rü marü düxwa najue ga tórü o̱xigü ga 
jaxõgüxü̃, notürü noxri naãne 
ü̱xgumama rü 
nanangẽxgumaraü̃ẽchatama i guxü̃ma”, 
nhanagürügü tá. 5-6 Notürü ngẽma 
duü̃xü̃gü i ngẽmaãcü idexagüxü̃ rü tama 
nüxü̃ nacua̱xgüchaü̃ ga jema ngupetüxü̃ 
ga jexguma Tupana nhama ga naãnewa 
namuãgu ga guma mucü ga tacü ga 
ijanaxoxẽẽcü ga guxü̃ma ga ṯacü ga 
nhama ga naãnewa jexmaxü̃. Rü 
nuxcümaxü̃chima naxü̃pa ga guma 
mucü rü woetama najexma ga nhama 
ga naãne rü guxü̃ma i dauxü̃wa nüxü̃ 
idauxü̃ ga Tupana ngo̱xẽẽxü̃ ga jexguma 
namuãgu na nangóxü̃ca̱x. Rü jemaãcü 
dexáchiüwa nango̱x ga nhama ga naãne 
rü dexáarü ngãxü̃tüchiüwa najexma, 
jerü jemaãcü nanamu ga Tupana. 
7 Notürü ngẽma nhu̱xma ngẽxmaxü̃ i 
dauxü̃wa nüxü̃ idauxü̃ rü nhama i naãne 
rü Tupana namaã nanguxü̃ na jixcama 
üxüwa jaxaxü̃ca̱x, jerü jemaãcü namaã 
nanaxuegu. Rü ngẽma nhama i naãne rü 
ngẽma dauxü̃wa nüxü̃ idauxü̃, rü jima 
üxü ja Tupana nüxü̃ ixuxü̃newa tá nixĩ i 
aixcuma ínaguãxü̃ i ngẽma ngunexü̃ i 
nagu naxunetaxü̃gu na napocueãxü̃ rü 
chixexü̃wa nawogüãxü̃ i ngẽma 
duü̃xü̃gü i tama naga ĩnüẽchaü̃xü̃. 8 Rü 
nhu̱xmax, Pa Chaueneẽgü ja Pexü̃ 
Changechaü̃güxex, tama chanaxwa̱xe i 
nüxü̃ ipejarüngümaẽ na wüxitama i 
ngunexü̃ rü tórü Corica̱x rü 1000 ja 
taunecürüü̃ jiĩxü̃. Rü ngẽxgumarüü̃ ta, 
1000 ja taunecü rü tórü Corica̱x rü 
wüxitama i ngunexü̃rüü̃ jiĩxü̃. 9 Rü 
nhuxre i duü̃xü̃gü rü nagu narüxĩnüẽ na 
tãũxü̃táma paxa ínanguxü̃ ja tórü Cori 
jema tamaã inaxunetaxü̃rüü̃. Notürü 
nüma ja tórü Cori rü tama nanuxcüãẽ 
na janguxẽẽãxü̃ i ngẽma norü uneta, 
notürü nüma rü tamaã jaxna 
naxĩnümare. Erü nüma rü tama 
nanaxwa̱xe na texé ijarütaxuxü̃, notürü 
nanaxwa̱xe na guxãma nüxü̃ rüxoexü̃ i 
tümacüma i chixexü̃. 10 Notürü ngẽma 
ngunexü̃ i tórü Cori nagu ínguxü̃, rü 
taxúema nagu ínanguxẽẽxü̃gu tá nixĩ. 
Erü ngürüãchimare tá ínangu nhama 
wüxi i ngĩ́ta̱xáxü̃ ínguxü̃rüü̃. Rü 
nhu̱xmachi guxü̃ma i ṯacü i dauxü̃guxü̃ i 
naãnewa ngẽxmagüxü̃ rü tá tagaãcü 
niwã̱ĩ̱xgü rü ngẽmaãcü tá inajarütauxe. 
Rü jima üa̱xcü rü tawemacü rü 
woramacurigü rü ẽxtagü rü tá nixae rü 
ngẽxma tá najarüxogü. Rü 
ngẽxgumarüü̃ tá ta i nhama i naãne rü 
tá nixa namaã i guxü̃ma i ṯacü i nawa 
ngẽxmagüxü̃. 11 Rü nhu̱xma na 
ngẽmaãcü tá namaã nangupetüxü̃ i 
guxü̃ma i ṯacü i ngẽxmaxü̃, rü jexeraãcü 
penaxwa̱xe na aixcuma Tupanape̱xewa 
peixüünexü̃ rü nüma 
nanaxwa̱xexü̃ãcüma na pemaxẽxü̃. 12 Rü 
name nixĩ i meã ípenaṉg̱uxẽẽ i ngẽma 
ngunexü̃ i nagu tá ínanguxü̃ ja tórü Cori 
ja Tupana. ¡Rü paxa guxü̃wama nüxü̃ 
peixu i norü ore rü aixcuma naxca̱x 
pemaxẽ na ngẽmaãcü 
ípenaṉg̱uxẽẽxü̃ca̱x! Rü ngẽma 
ngunexü̃gu rü guxü̃ma i dauxü̃wa nüxü̃ 
idauxü̃ rü tá nixa rü tá inachaxichigü. 
Rü nhama i naãne rü üa̱xcü rü 
tawemacü rü ẽxtagü rü jima üxümaã tá 
inachaxichigü. 13 Notürü jixema na 
jaxõgüxü̃ rü ítanaṉg̱uxẽẽ i ngẽma 
2 PEDRU 3 
O Novo Testamento na língua ticuna do Brasil, 2da ed. ©2009, Liga Bíblica
607 
ngexwacaxü̃xü̃ i dauxü̃guxü̃ i naãne rü 
ngexwacaxü̃xü̃ i nhama i naãne ga 
Tupana tamaã ixunetaxü̃. Rü ngẽ́ma rü 
guxü̃táma name, rü jixema rü tá ta 
aixcuma time. 14 Rü ngẽmaca̱x, Pa 
Chaueneẽgü ja Pexü̃ Changechaü̃güxex, 
rü nhu̱xma na ípenaṉg̱uxẽẽxü̃ i ngẽma, 
rü name nixĩ i aixcuma meã pemaxẽ rü 
aixcuma pegü pengechaü̃gü na 
taxuwama nachixexü̃ca̱x i perü maxü̃ rü 
aixcuma petaãẽgüxü̃ca̱x i ngẽxguma 
wena núma naxũxgu. 15 Rü name nixĩ i 
nüxna pecua̱xãchie na jaxna tamaã 
naxĩnüxü̃ ja tórü Cori, erü nanaxwa̱xe 
na tüxü̃́ nangẽxmaxü̃ i tórü maxü̃ i 
taguma gúxü̃. Rü ngẽmatama pexca̱x 
chanaxümatüxü̃rüü̃ ta nixĩ ga pexca̱x 
naxümatüãxü̃ ga taeneẽ ja nüxü̃ 
ingechaü̃gücü ja Pauru ga jexguma 
Tupana naporaxẽẽãcüma pexca̱x 
naxümatüãgu. 16 Rü guxü̃ma ga norü 
poperawa rü nhaã pexca̱x 
chaxümatüxü̃chiga nanaxümatü ga 
Pauru. Notürü jema pexca̱x 
naxümatüxü̃wa rü nangẽxma i nhuxre i 
ore i guxchaxü̃ na nüxü̃ icuáxü̃ na 
ṯacüchiga jiĩxü̃. Rü ngẽma duü̃xü̃gü i 
tama aixcuma Tupanaxü̃ cua̱xgüxü̃ rü 
tama aixcuma jaxõgüxü̃, rü 
nanaxüchicüügü i ngẽma ore 
ngẽxgumarüü̃ na guxü̃ma i Tupanaãrü 
ore i ümatüxü̃ naxüchicüügüxü̃rüü̃. 
Notürü ngẽma chixexü̃ na 
naxügüxü̃gagu rü nügü tátama 
inajarütauxexẽẽ. 17 Rü ngẽmaca̱x, Pa 
Chaueneẽgü ja Pexü̃ Changechaü̃güxex, 
rü nhu̱xma na nüxü̃ pecuáxü̃ i ṯacü tá na 
ngupetüxü̃, rü name nixĩ i pexuãẽgü na 
tama pexü̃ nawomüxẽẽgüxü̃ca̱x i ngẽma 
chixexü̃ i duü̃xü̃gü rü tama nüxü̃ 
perüxoexü̃ca̱x na meã pejaxõgüxü̃. 18 Rü 
ngẽmaca̱x, Pa Chaueneẽgüx, penaxwa̱xe 
na pegü peporaexẽẽxü̃ na wüxichigü i 
ngunexü̃ jexeraãcü tórü Cori ja 
Ngechuchu ja Cristu ja tórü 
Maxẽxẽẽruü̃xü̃ pecuáxü̃ca̱x rü jexeraãcü 
nüxü̃ peicuáetanüxü̃ca̱x na nhuxãcü 
aixcuma pexü̃ nangechaü̃xü̃. ¡Rü 
ngẽmaca̱x rü guxü̃gutáma rü ngĩxã nüxü̃ 
ticua̱xüü̃gü! Rü ngẽmaãcü jiĩxü̃. 
Rü nuãma pexna, 
Pedru  
2 PEDRU 3 
O Novo Testamento na língua ticuna do Brasil, 2da ed. ©2009, Liga Bíblica
608 
 
Ore i tüxü̃ maxẽẽxü̃chiga 
 
1
  
1 Pexca̱x tanaxümatü nachiga ja 
Tupana Nane ja Cristu ja jima 
woetama marü nüxĩra jexmacü ga 
jexguma noxritama taũta naãne ü̱xgu. 
Rü nüma rü Ore i Maxẽxẽẽruü̃ nixĩ i 
naẽ́ga erü nüma nixĩ i tamaã nüxü̃ 
jaxuxü̃ i Tupanachiga rü tüxü̃ 
namaxẽxẽẽxü̃. Rü toma ga norü 
ngúexü̃gü na tixĩgüxü̃, rü nüxü̃ taxĩnüẽ 
rü toxetümaã nüxü̃ tadaugü rü 
tome̱xmaã nüxü̃ tingõgügü. 2 Rü jima 
Maxẽxẽẽruü̃ ja Cristu rü toxü̃ nügü 
nawe̱x. Rü nüxü̃ tadaugü rü 
duü̃xü̃gümaã nüxü̃ tixu na nhuxãcü 
jiĩxü̃. Rü nhu̱xma rü pemaã rü ta nüxü̃ 
tixuchiga ja jima Cristu ja tüxna naxãcü 
i maxü̃ i taguma gúxü̃. Rü noxri rü 
Nanatüxü̃tawa najexma, notürü nhama 
ga naãnewa nangu rü toxca̱x nango̱x. 
3 Rü jema toma nüxü̃ tadaugüxü̃ rü nüxü̃ 
taxĩnüẽxü̃ rü pemaã nüxü̃ tixu na 
tomücügü peixĩgüxü̃ca̱x, ngẽxgumarüü̃ i 
toma na Tanatü ja Tupana rü Nane ja 
Ngechuchu ja Cristumücügü 
tixĩgüxü̃rüü̃. 4 Rü ngẽmaca̱x pexca̱x 
tanaxümatü i nhaã ore na wüxigu 
aixcumaxü̃chi itaãẽgüxü̃ca̱x. 
 
Nhama ngóonexü̃rüü̃ 
name ja Tupana 
5 Rü nhaã nixĩ ga ore ga tomaã nüxü̃ 
jaxuxü̃ ga Ngechuchu ja Cristu. Rü 
pemaã nüxü̃ tixu na nhama 
ngóonexü̃rüü̃ namexü̃ ja Tupana, rü 
nawa rü nataxuma i chixexü̃ i nhama 
ẽãnexü̃rüü̃ ixĩxü̃, rü bai i íraxü̃. 6 Rü 
ngẽxguma chi: 
“Tanatü ja Tupanamücügü tixĩgü”, 
nhagügu, notürü chixri imaxẽgu, rü 
tidoraemare erü tama aixcuma meã 
tamaxẽ. 7 Rü ngẽxguma chi Tupanarüü̃ 
ngóonexü̃wa imaxẽgu, rü jigümücügü 
tixĩgü i jixema, rü Tupana Nane ja 
Ngechuchu rü nagümaã tüxü̃́ 
inajanatauxẽẽ i guxü̃ma i tórü chixexü̃. 
8 Ngẽxguma chi nüxü̃ ixuxgu rü: 
“Changearü pecaduã̱x”, nhagügu, rü 
jigütama tawomüxẽẽ, rü tidoraemare. 
9 Notürü ngẽxguma chi Tupanamaã 
nüxü̃ ixuxgu i tórü pecadugü, rü nüma 
tüxü̃́ nüxü̃ nangechaü̃ rü tüxü̃́ 
inajanatauxẽẽ i guxü̃ma i tórü chixexü̃, 
 
NÜXĨRAÜ̃XÜ̃ GA POPERA GA 
 
JUÃ́Ũ ÜMATÜXÜ̃ 
 
 
O Novo Testamento na língua ticuna do Brasil, 2da ed. ©2009, Liga Bíblica
609 
erü nüma rü mecü nixĩ rü taguma tüxü̃ 
nawomüxẽẽ. 10 Notürü ngẽxguma chi: 
“Tangearü pecaduã̱xgü”, nhagügu, rü 
dorata̱a̱x nüxü̃ tawogü ja Tupana rü tama 
aixcuma tawa nangẽxma i norü ore. 
 
Cristu rü Tupanape̱xewa 
 
rü taétüwa nachogü 
 
2
  
1 Pa Chauxacügüx, pexca̱x 
chanaxümatü i nhaã ore na tama 
chixexü̃ pexügüxü̃ca̱x. Notürü ngẽxguma 
chi wüxie chixexü̃ ü̱xgu, rü nangẽxma ja 
tümaẽ́tüwa chogücü nüxna ja Tanatü ja 
Tupana na tama tüxü̃ napocuxü̃ca̱x. Rü 
jima nixĩ ja Ngechuchu ja Cristu ja 
aixcuma mecü ixĩcü. 2 Rü guma 
Ngechuchu ja Cristu rü nügü inaxã rü naju 
na naxütanüãxü̃ca̱x ga tórü pecadugü. Rü 
tama tórü pecadugüxicatama naxütanü, 
notürü guxü̃ma i duü̃xü̃güarü pecadugü ta 
naxütanü. 3 Rü ngẽxguma chi naga 
ixĩnüẽgu i ngẽma tüxü̃ namuxü̃ ja Tupana, 
rü nüxü̃ tacua̱x na aixcuma nüxü̃ icuáxü̃. 
4 Rü ngẽxguma chi wüxie: 
“Chama rü Tupanaxü̃ chacua̱x”, 
nhagügu, notürü tama naga taxĩnügu i 
ngẽma tüxü̃ namuxü̃ ja Tupana, rü wüxi i 
dorata̱xáxü̃ tixĩ. 5 Notürü jíxema naga 
ĩnüxẽ i ngẽma tüxü̃ namuxü̃ ja Tupana, rü 
aixcumaxü̃chi Tupanaxü̃ tangechaü̃. Rü 
ngẽmawa nüxü̃ tacua̱xgü na aixcuma 
Tupanaãrü duü̃xü̃gü ixĩgüxü̃. 6 Rü jíxema: 
“Tupanaãrü duü̃xü̃ chixĩ”, nhagüxe, rü 
name nixĩ na meã tamaxü̃xü̃ jema 
Ngechuchu ja Cristu meã maxü̃xü̃rüü̃. 
 
Tupanaãrü mu i 
ngexwacaxü̃xü̃chiga 
7 Pa Chaueneẽgüx, tama wüxi i 
ngexwacaxü̃xü̃ i Tupanaãrü mu nixĩ i 
pexca̱x chaxümatüxü̃. Notürü nhaãtama 
noxriarü ügügumama pexü̃́ jexmaxü̃ ga 
mu nixĩ. Rü nhaãtama nixĩ i Tupanaãrü 
mu ga nuxcümaü̃xü̃ ga marü nüxü̃ 
pexĩnüẽxü̃. 8 Notürü nhaã Tupanaãrü mu 
i pexca̱x chaxümatüxü̃ rü guxü̃guma 
nangexwacaxü̃. Rü ngẽxguma naga 
pexĩnüẽgu i nhaã Tupanaãrü mu na 
pegü pengechaü̃güxü̃, rü tama 
ẽãnexü̃watama pemaxẽ, notürü 
Cristurüü̃ ngẽma ngóonexü̃ i aixcuma 
ixĩxü̃wa pengẽxmagü. 9 Rü ngẽxguma 
chi wüxie: 
“Chama rü ngẽma ngóonexü̃wa 
changẽxma”, nhagügu, notürü 
tümaẽneẽchi taxaixgu, rü 
ẽãnexü̃watama tangẽxma. 10 Jíxema 
tümaẽneẽxü̃ ngechaü̃xẽ rü ngóonexü̃wa 
tamaxü̃, rü taxuü̃ca̱xma tü̱xcüü̃ pecadu 
taxü. 11 Notürü jíxema tümaẽneẽchi 
aixe, rü ẽãnexü̃watama tamaxü̃, rü 
ẽãnexü̃gu tixũ. Rü tama nüxü̃ tacua̱x na 
ngextá taxũxü̃, erü tümaca̱x naxẽãne. 
12 Pa Chauxacügüx, pexca̱x 
chanaxümatü erü Cristugagu Tupana 
marü pexü̃́ nüxü̃ nangechaü̃ i perü 
pecadugü. 13 Pa Papagüx, pexca̱x 
chanaxümatü i nhaã ore erü nüxü̃ 
pecua̱xgü ja Tanatü ja Tupana ga 
noxriarü ügügumama jexmacü. Pa 
Ngextü̱xücügüx, pexca̱x chanaxümatü 
erü marü nüxü̃ perüjexera i ngẽma 
ṉg̱oxo i Chataná i chixexü̃ãrü üruü̃. 14 Pa 
Buxü̃güx, pexca̱x chanaxümatü erü 
marü nüxü̃ pecua̱xgü ja Tanatü ja 
Tupana. Pa Papagüx, pexca̱x 
chanaxümatü erü marü nüxü̃ pecua̱xgü 
ja Tanatü ja Tupana ga noxriarü 
ügügumama jexmacü. Pa 
Ngextü̱xücügüx, pexca̱x chanaxümatü 
1 JUÃ́Ũ 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
610 
erü peporae, rü guxü̃guma peãẽwa 
nangẽxma i Tupanaãrü ore, rü marü 
nüxü̃ perüjexera i ngẽma ṉg̱oxo i 
Chataná i chixexü̃ãrü üruü̃. 15 ¡Tãṹ i 
pexü̃́ nangúchaü̃xü̃ i nhama i naãne rü 
norü ngẽmaxü̃gü! Ngẽxguma chi 
texéaxü̃́ nangúchaü̃gu i nhama i naãne 
rü tama Tanatü ja Tupanaxü̃ tangechaü̃. 
16 Erü guxü̃ma i ngúchaü̃gü i nhama i 
naãnewa ngẽxmaxü̃ rü nhama i 
naãneãrütama nixĩ rü tama Tupanaãrü 
nixĩ. Rü ngẽma ngúchaü̃gü rü ngẽma 
nixĩ i taxüneãrü ngúchaü̃gü, rü 
taxetüarü ngúchaü̃gü, rü jigü na 
icua̱xüü̃güxü̃ tórü ngẽmaxü̃gümaã. 
17 Notürü nhama i naãne rü guxü̃ma i 
ngúchaü̃gü i nawa ngẽxmaxü̃ rü tá 
nagu̱x. Notürü jíxema Tupanaga ĩnüxẽ 
rü guxü̃gutáma tamaxü̃. 
 
Ore i aixcuma ixĩxü̃chiga rü ore i 
dora ixĩxü̃chiga 
18 Pa Chauxacügüx, paxa tá nagu̱x i 
nhama i naãne. Pema rü marü nüxü̃ 
pexĩnüchiga rü tá ínangu i wüxi i 
Cristuarü uwanü, notürü marü ínangugü 
i muxü̃ma. Rü ngẽmawa nüxü̃ tacua̱x na 
marü nagúxchaü̃xü̃ i nhama i naãne. 
19 Rü ngẽma Cristuarü uwanügü rü 
tatanüwatama nangẽxmagüchire̱x, 
notürü tama aixcuma tatanüxü̃ nixĩgü, 
erü ngẽxguma chi tatanüxü̃ jixĩgügu rü 
tatanügu chitama narücho. Notürü 
marü tatanüwa ínachoxü̃ na meãma 
nüxü̃ icuáxü̃ca̱x na tama aixcuma 
tatanüxü̃ jixĩgüxü̃. 20 Notürü pema rü 
Cristu marü pexna nanamu i Naãẽ i 
Üünexü̃, rü ngẽmaca̱x meãma nüxü̃ 
pecua̱x i Tupanaãrü ore. 21 Rü nhu̱xma 
rü tama nixĩ na tama nüxü̃ pecuáxü̃ca̱x 
na pexca̱x chaxümatüxü̃. Notürü pexca̱x 
chanaxümatü erü marü meãma nüxü̃ 
pecua̱x i ngẽma ore i aixcuma ixĩxü̃. Rü 
nüxü̃ pecua̱x rü ngẽma ore i aixcuma 
ixĩxü̃wa rü nataxuma i dora. 22 ¿Texé 
tiĩxü̃ ja jíxema idorata̱xáxe? Jíxema: 
“Ngechuchu rü tama aixcuma Cristu 
ja Tupana Nane nixĩ”, nhagüxe, tixĩ ja 
idorata̱xáxe. Jíxema tixĩ ja Cristuarü 
uwanü, erü tama nüxü̃ tacuáxchaü̃ ja 
Tanatü ja Tupana rü Nane ja 
Ngechuchu. 23 Guxãma ja jíxema tama 
nüxü̃ cuáxchaü̃xẽ ja Tupana Nane ja 
Ngechuchu, rü tama nüxü̃ tacuáxchaü̃ ta 
ja Tanatü ja Tupana. Notürü jíxema 
Ngechuchuaxü̃́ jaxṍxẽ, rü Tanatü ja 
Tupanaãxü̃́ rü ta tajaxõ. 24 Rü ngẽmaca̱x 
name nixĩ i pejaxõgüama i ngẽma ore 
ga noxri nüxü̃ pexĩnüẽxü̃. Rü ngẽxguma 
pejaxõgüamagu i ngẽma ore ga noxri 
nüxü̃ pexĩnüẽxü̃, rü aixcuma norü 
duü̃xü̃gü peixĩgü ja Tupana Nane ja 
Ngechuchu rü Tanatü ja Tupana. 25 Rü 
nümatama ja Ngechuchu ja Cristu nixĩ i 
tamaã inaxunetaxü̃ na tüxna 
naxããxü̃ca̱x i maxü̃ i taguma gúxü̃. 
26 Nangẽxma i duü̃xü̃gü i chixexü̃wa 
pexü̃ gagüchaü̃xü̃. Rü ngẽmachiga nixĩ i 
pexca̱x chanaxümatüxü̃ i nhaã ore. 
27 Notürü pema rü marü Cristu pexna 
nanamu i Naãẽ i Üünexü̃, rü guxü̃guma 
pewa nangẽxma. Rü ngẽmaca̱x tama 
penaxwa̱xe i to i perü ngúexẽẽxü̃ erü 
nümatama i Naãẽ i Üünexü̃ rü pexü̃ 
nangúexẽẽ i guxü̃ma. Rü norü 
ngu̱xẽẽtae rü aixcuma nixĩ rü tama dora 
nixĩ. Rü ngẽmaca̱x name nixĩ na 
guxü̃guma Cristuaxü̃́ pejaxõgüxü̃, 
ngẽma Naãẽ i Üünexü̃ pexü̃ 
ngúexẽẽxü̃ãcüma. 28 Rü nhu̱xmax, Pa 
1 JUÃ́Ũ 2 
O Novo Testamento na língua ticuna do Brasil, 2da ed. ©2009, Liga Bíblica
611 
Chauxacügüx, rü name nixĩ na meãma 
Cristuaxü̃́ pejaxõgüxü̃ na tama nüxü̃ 
imuü̃ẽxü̃ca̱x, rü tama ixãneẽxü̃ca̱x 
nape̱xewa i ngẽxguma wena nuã 
naxũxgu. 29 Pema nüxü̃ pecua̱x na Cristu 
rü aixcuma mecü jiĩxü̃. Rü 
ngẽxgumarüü̃ ta name nixĩ na nüxü̃ 
pecuáxü̃ na guxü̃ma i duü̃xü̃gü i mexü̃ 
ügüxü̃ rü Tupanaxãcügü na jixĩgüxü̃. 
 
Tupanaxãcügüchiga 
 
3
  
1 ¡Dücax, Pa Chaueneẽgüx, nhuxãcü 
poraãcü tüxü̃ nangechaü̃ ja Tanatü 
ja Tupana! Rü ngẽmaca̱x nixĩ i 
naxãcügümaã tüxü̃ naxuxü̃ i nümax. Rü 
aixcuma naxãcügü tixĩgü. Rü ngẽmaca̱x 
nhama i naãnecü̱̃ã̱x i duü̃xü̃gü rü tama 
tüxü̃ nacuáxchaü̃ erü Tupanaxü̃ rü ta 
tama nacuáxchaü̃gü. 2 Pa Chaueneẽgü ja 
Pexü̃ Changechaü̃güxe, nhu̱xma rü marü 
Tupanaxãcügü tixĩgü woo tama tüxü̃ 
nüxü̃ nacua̱xẽẽ na nhuxãcü tá ixĩgüxü̃ i 
jixcüra. Notürü nüxü̃ tacua̱xgü na 
Ngechuchurüü̃ tá ixĩgüxü̃ i ngẽxguma 
nango̱xgu, erü tá nüxü̃ tadaugü na 
nhuxãcü jiĩxü̃ i nümax. 3 Rü guxãma ja 
jíxema jaxṍxẽ na Ngechuchurüü̃ tá 
tiĩxü̃, rü tügüna tadau na Ngechuchu ja 
Cristurüü̃ aixcuma Tupanape̱xewa 
tamexü̃. 4 Notürü guxãma ja jíxema 
pecadu üxe, rü Tupanamaã chixexü̃ 
taxü. Erü ngẽxguma tama Tupanaga 
taxĩnügu, rü tapecaduã̱x. 5 Pema nüxü̃ 
pecua̱x rü Ngechuchu ja Cristu rü 
nhama ga naãnewa naxũ na 
ijanaxoxẽẽãxü̃ca̱x i tórü pecadugü. Rü 
nüma rü taguma pecadu naxü. 6 Rü 
ngẽmaca̱x guxãma ja jíxema aixcuma 
nüxü̃́ jaxõgüxe, rü tama pecadu 
taxügüecha. Notürü guxãma ja jíxema 
pecadu üechaxe, rü ngẽmaãcü tamaxẽ 
erü taguma Cristuxü̃ tadau, rü taguma 
nüxü̃ tacua̱x. 7 Pa Chauxacügüx, ¡tãṹ i 
naga pexĩnüẽxü̃ i ngẽma duü̃xü̃gü i pexü̃ 
ijarütauxexẽẽchaü̃xü̃! Jíxema mexü̃ ǘxe 
rü aixcuma mecü tixĩ, ngẽxgumarüü̃ ja 
Cristu na aixcuma mecü jiĩxü̃rüü̃. 
8 Notürü jíxema pecadu üechaxe rü 
ngẽmawa tüxü̃ tacua̱x na Chatanáãrü 
duü̃xü̃ tiĩxü̃, erü nüma i Chataná rü 
noxriarü ügügumama pecadu naxüecha. 
Rü jemaca̱x ga Tupana Nane rü nhama 
ga naãnewa naxũ na ijanaxoxẽẽãxü̃ca̱x 
ga jema Chataná üxü̃. 9 Rü jíxema 
Tupanaxãcü ixĩxẽ rü tama pecadu 
taxüecha, erü naxãcüxü̃chi tixĩ. Rü 
taxuacüma pecadu taxüecha erü Tupana 
nixĩ ja tümanatü. 10 Jíxema chixexü̃ ǘxe 
rü tümaẽneẽchi aixe, rü tama 
Tupanaxãcü tixĩ. Rü ngẽmawa nüxü̃ 
tacua̱x na texé tixĩgüxü̃ ja 
Tupanaxãcügü rü texé tixĩgüxü̃ ja 
Chatanáxãcügü. 
 
Name nixĩ na jigü ingechaü̃güxü̃ 
11 Name nixĩ na jigü ingechaü̃güxü̃ i 
wüxichigü. Rü jematama ore nixĩ ga 
noxriarü ügügumama nüxü̃ pexĩnüẽxü̃. 
12 Rü tama tanaxwa̱xe na Caĩ́rüü̃ ṉg̱oxo i 
Chatanáxãcü ixĩgüxü̃. Jerü nüma rü 
naẽneẽxü̃ nima̱x. ¿Rü ṯacüca̱x nixĩ ga 
jamáãxü̃? Najama̱x jerü jema nüma 
naxüxü̃ rü tama name, rü jema naẽneẽ 
üxü̃ rü name. 13 Pa Chaueneẽgüx, ¡tãṹ i 
peḇaixãchiãẽgüxü̃ ega pechi naxaiegu i 
nhama i naãnecü̱̃ã̱x i duü̃xü̃gü! 
14 Jixema rü marü nüxna ítanguxü̃ i 
ngẽma ju rü nhu̱xma rü marü 
maxü̃waama tangẽxmagü. Nüxü̃ 
tacua̱xgü i ngẽma erü nüxü̃ 
1 JUÃ́Ũ 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
612 
tangechaü̃gü i taeneẽgü. Jíxema tama 
tümaẽneẽxü̃ ngechaü̃xẽ rü juwatama 
tangẽxma. 15 Rü jíxema tümaẽneẽchi 
aixe rü wüxi i máẽtaxü̃rüü̃ tixĩ. Rü pema 
nüxü̃ pecua̱xgü i wüxi i máẽtaxü̃ rü 
nüxü̃́ nataxuma i norü maxü̃ i taguma 
gúxü̃. 16 Rü Ngechuchu ja Cristu rü tórü 
pecaduca̱x naju, rü jemaãcü tüxü̃ nüxü̃ 
nadauxẽẽ i ngẽma ngechaü̃ i aixcuma 
ixĩxü̃. Rü ngẽxgumarüü̃ ta i jixema, rü 
tanaxwa̱xe na íimemarexü̃ na nüxü̃ 
rüngü̃xẽẽxü̃ i taeneẽgü woo nagagu 
iju̱xgu. 17 Notürü ngẽxguma chi wüxi i 
jatüãxü̃́ nangẽxmagu i muxü̃ma i norü 
ngẽmaxü̃gü, rü chi nüxü̃ nada̱xgu i 
namücü na nüxü̃́ nataxuxü̃, rü 
taxuacüma: 
“Chama rü Tupanaxü̃ changechaü̃”, 
nhanagürü, ega tama nüxü̃ nangü̃xẽẽgu 
i namücü. 18 Pa Chauxacügüx, tama 
name i taa̱xmaã rü tórü 
oremaãxĩcatama nüxü̃ tangechaü̃ i 
taeneẽ. Notürü tanaxwa̱xe i tórü 
maxü̃maã rü tórü ü i mexü̃maã nüxü̃ 
tangechaü̃. 
 
Tama taxãneẽ na Tupanana 
ingaicamagüxü̃ 
19-20 Rü ngẽxguma aixcuma jigü 
ingechaü̃gügu, rü nüxü̃ tacua̱x na 
aixcuma naga ixĩnüẽxü̃ i ngẽma ore i 
aixcuma ixĩxü̃, rü Tupanape̱xewa rü 
aixcuma naxãcügü ixĩgüxü̃, woo 
ngẽxguma taãẽwa nagu rüxĩnügu rü: 
“Tama Tupanaxãcü chixĩ”, nhagügu. 
Erü nüxü̃ tacua̱x rü Tupana nixĩ i 
taãẽãrü jexera, rü nüma nüxü̃ nacua̱x i 
guxü̃ma. 21 Pa Chaueneẽgü ja Pexü̃ 
Changechaü̃güxex, ngẽxguma taãẽwa 
nüxü̃ icua̱xgu na Tupanaxãcüxü̃chi 
ixĩgüxü̃, rü tama taxãneẽ na nüxna 
ingaicamagüxü̃ ja Tanatü ja Tupana. 
22 Rü nüma tá tüxna nanaxã i guxü̃ma i 
ṯacü i naxca̱x íic̱axü̃ erü naga taxĩnüẽ i 
ngẽma tüxü̃ namuxü̃ rü tanaxü i ngẽma 
nüma namaã nataãẽxü̃. 23 Rü nüma tüxü̃ 
namu na Nane ja Ngechuchu ja 
Cristuaxü̃́ jaxõgüxü̃ rü jigü 
ingechaü̃güxü̃, jema nüma tüxü̃ 
namuxü̃ãcü. 24 Rü jíxema naga ĩnüẽxẽ i 
ngẽma Tupana tüxü̃ muxü̃, rü aixcuma 
Tupanaãrü duü̃xü̃gü tixĩgü rü nüma ja 
Tupana rü aixcuma tümawa namaxü̃. 
Rü nhu̱xma rü nüxü̃ tacua̱x na aixcuma 
Tupanaãrü duü̃xü̃gü ixĩgüxü̃ rü tawa 
namaxü̃xü̃, erü Naãẽ i Üünexü̃ ga tüxna 
namuxü̃ tüxü̃ nüxü̃ nacua̱xẽẽ. 
 
Jíxema tüxü̃́ nangẽxmaxẽ i 
Tupanaãẽ i Üünexü̃ rü jíxema tüxü̃́ 
nangẽxmaxẽ i Cristuarü uwanüãẽ 
 
4
  
1 Pa Chaueneẽgü ja Pexü̃ 
Changechaü̃güxex, ¡Tãṹ i nüxü̃́ 
pejaxõgüxü̃ i guxü̃ma i orearü uruü̃gü i 
nügü ixugügüxü̃ na aixcuma Tupanaãrü 
orearü uruü̃gü jixĩgüxü̃! Notürü name 
nixĩ i penangugü i norü ore na nüxü̃ 
pecuáxü̃ca̱x ngoxita aixcuma Tupanaãẽ 
jiĩxü̃ i nawa idexaxü̃ rü e̱xna tama. Erü 
nhama i naãnewa rü guxü̃wama 
nangẽxma i muxü̃ma i idorata̱a̱xgüxü̃ i 
nügü ixugüxü̃ na Tupanaãrü orearü 
uruü̃gü jixĩgüxü̃. 2 Rü tá pemaã nüxü̃ 
chixu na nhuxãcü tá nüxü̃ pecuáxü̃ na 
texé tiĩxü̃ ja jíxema aixcuma Tupanaãẽ 
tümawa ngẽxmaxẽ. Rü dücax, guxü̃ma i 
orearü uruü̃gü i nüxü̃ ixugüxü̃ na 
Tupana duü̃xü̃xü̃ jaxĩxẽẽxü̃ ja 
Ngechuchu ja Cristu, rü ngẽma nixĩ i 
aixcuma Tupanaãẽ nawa idexaxü̃. 
1 JUÃ́Ũ 3 
,  
4 
O Novo Testamento na língua ticuna do Brasil, 2da ed. ©2009, Liga Bíblica
613 
3 Notürü guxü̃ma i ngẽma orearü uruü̃gü 
i tama nüxü̃ ixugüxü̃ na Tupana 
duü̃xü̃xü̃ jaxĩxẽẽxü̃ ga Ngechuchu, rü 
ngẽma rü tama nüxü̃́ nangẽxma i 
Tupanaãẽ i Üünexü̃. Notürü Cristuarü 
uwanüãẽ nixĩ i nawa ngẽxmaxü̃. Marü 
nüxü̃ pexĩnüẽ na ínanguxchaü̃xü̃ i 
Cristuarü uwanü, notürü nhu̱xma rü 
marü nhama i naãnewa nangẽxma. 4 Pa 
Chauxacügüx, pema rü Tupanaxãcügü 
peixĩgü. Rü marü nüxü̃ perüjexera i 
ngẽma tama aixcuma Tupanaãrü orearü 
uruü̃gü ixĩgüxü̃. Erü ngẽma Tupanaãẽ i 
Üünexü̃ i peãẽwa ngẽxmaxü̃ rü nüxü̃ 
narüjexera i ngẽma Cristuarü uwanüãẽ i 
nhama i naãnecü̱̃ã̱xgüwa ngẽxmaxü̃. 
5 Rü nüma i Cristuarü uwanüãrü 
duü̃xü̃gü rü nhama i naãnecü̱̃ã̱xgü nixĩ. 
Rü ngẽmaca̱x nhama i naãnechigagu 
nidexagü. Rü nhama i naãnecü̱̃ã̱x i 
duü̃xü̃gü rü nüxü̃́ inarüxĩnüẽ. 6 Notürü i 
jixema rü Tupanaxãcügü tixĩgü. Rü 
jíxema Tupanaxü̃ cuáxe rü tüxü̃́ 
itarüxĩnü. Notürü jíxema tama 
Tupanaxü̃ cuáxe rü tama tüxü̃́ itarüxĩnü. 
Rü ngẽmawa nüxü̃ tacua̱xgü na texé 
tixĩgüxü̃ ja aixcuma Tupanaãrü duü̃xü̃gü 
ixĩgüxe rü texé tixĩgüxü̃ ja Cristuarü 
uwanüãrü duü̃xü̃gü ixĩgüxe. 
 
Tupana tüxü̃ nangechaü̃ 
7 Pa Chaueneẽgü ja Pexü̃ 
Changechaü̃güxex, name nixĩ na jigü 
ingechaü̃güxü̃, erü Tupana nixĩ ja tüxü̃ 
ngúexẽẽcü na jigü ingechaü̃güxü̃. Rü 
guxãma ja jíxema tümaẽneẽxü̃ 
ngechaü̃xẽ rü Tupanaxãcü tixĩgü rü 
Tupanaxü̃ tacua̱x. 8 Jíxema tama 
tümaẽneẽxü̃ ngechaü̃xẽ rü tama 
Tupanaxü̃ tacua̱x, erü Tupana nixĩ ja 
tüxü̃ ngúexẽẽcü na jigü ingechaü̃güxü̃. 
9 Tupana rü nhama ga naãnewa nanamu 
ga Nane ja nügümaã wüxicacü na 
jimagagu tüxü̃́ nangẽxmaxü̃ca̱x i maxü̃ i 
taguma gúxü̃. Rü jemawa Tupana tüxü̃ 
nüxü̃ nadauxẽẽ na nhuxãcü tüxü̃ 
nangechaü̃xü̃. 10 Rü woo Tupanaxü̃ 
tangechaü̃gü, notürü ngẽma ngechaü̃ i 
guxü̃ãrü jexera ixĩxü̃ nixĩ na nüma tüxü̃ 
nangechaü̃xü̃ rü nhama ga naãnewa na 
namuãxü̃ ga Nane na taxca̱x najuxü̃ca̱x 
rü naxütanüãxü̃ca̱x ga tórü pecadugü. 
11 Pa Chaueneẽgü ja Pexü̃ 
Changechaü̃güxex, jexguma jemaãcü 
tüxü̃ nangechaü̃gu ga Tupana, rü 
ngẽmaca̱x name nixĩ i jixema rü ta jigü 
tangechaü̃gü. 12 Taguma texé Tupanaxü̃ 
tadau. Notürü ngẽxguma aixcuma jigü 
ingechaü̃gügu, rü Tupana rü tawa 
namaxü̃ rü norü ngechaü̃ rü 
aixcumaxü̃chi tórü maxü̃wa nango̱x. 
13 Rü nüma rü marü tüxna nanamu ga 
Naãẽ i Üünexü̃. Rü ngẽmawa nüxü̃ 
tacua̱x na aixcuma norü duü̃xü̃gü 
ixĩgüxü̃ rü nüma rü tawa na namaxü̃xü̃. 
14 Rü tomatama nüxü̃ tadaugü rü nüxü̃ 
tixuchigagü na Tanatü ja Tupana núma 
namuxü̃ ga Nane na guxü̃ma i 
duü̃xü̃güxü̃ namaxẽxẽẽxü̃ca̱x. 15 Rü 
jíxema jaxṍxẽ rü nüxü̃ ixuchigaxe na 
Tupana Nane jiĩxü̃ ja Ngechuchu, rü 
aixcuma Tupanaãrü duü̃xü̃ tixĩ, rü 
Tupana rü tümawa namaxü̃. 16 Rü 
jixema nüxü̃ tacua̱xgü rü tajaxõgü na 
Tupana rü poraãcü tüxü̃ nangechaü̃xü̃, 
erü nüma nixĩ i aixcuma guxãxü̃ 
nangechaü̃xü̃. Rü jíxema aixcuma 
tümaẽneẽxü̃ ngechaü̃xẽ, rü Tupanaãrü 
duü̃xü̃ tixĩ, rü nüma ja Tupana rü 
aixcuma tümawa namaxü̃. 17 Rü 
1 JUÃ́Ũ 4 
O Novo Testamento na língua ticuna do Brasil, 2da ed. ©2009, Liga Bíblica
614 
ngẽxguma aixcuma Tupanaxü̃ 
ingechaü̃gügu, rü tórü maxü̃wa nango̱x i 
ngẽma, rü tãũxü̃táma nüxü̃ tamuü̃ẽ i 
ngẽma ngunexü̃ i nagu tüxü̃ jacagüxü̃gu 
naxca̱x i tórü maxü̃. Erü woo nhama i 
naãnewa tangẽxmagü, notürü nape̱xewa 
rü Cristurüü̃ tixĩgü. 18 Rü ngẽxguma 
aixcuma Tupanaxü̃ ingechaü̃gügu, rü 
nüxü̃ tacua̱x na tãũxü̃táma tüxü̃ 
napocuexü̃, rü ngẽmaca̱x taxuü̃ca̱xma 
nüxü̃ tamuü̃ẽ. Notürü ngẽxguma chi 
nüxü̃ imuü̃ẽgu, rü nüxü̃ tacua̱x na tama 
aixcuma nüxü̃ ingechaü̃güxü̃. 19 Rü 
jixema rü Tupanaxü̃ tangechaü̃gü, jerü 
nüxĩra tüxü̃ nangechaü̃ ga nümax. 
20 Ngẽxguma chi texé: 
“Chama rü Tupanaxü̃ changechaü̃”, 
nhagügu, notürü tümaẽneẽchi taxaixgu, 
rü tidora. Erü ngẽxguma tama nüxü̃ 
tangechaü̃gu i tümaẽneẽ i nüxü̃ tadauxü̃ 
rü taxuacüma nüxü̃ tangechaü̃ ja 
Tupana ja tama nüxü̃ tadaucü. 21 Rü 
Ngechuchu ja Cristu tüxü̃ namu rü 
nhanagürü: 
“Jíxema Tupanaxü̃ ngechaü̃xẽ, rü 
name nixĩ na tümaẽneẽxü̃ rü ta 
tangechaü̃xü̃”, 
nhanagürü. 
 
Nüxü̃ tarüjexera i nhama i 
naãneãrü ngúchaü̃gü 
 
5
  
1 Ngechuchu rü Tupana Nane ja 
Cristu nixĩ. Rü guxãma ja jíxema 
nüxü̃́ jaxṍxẽ, rü Tupanaxãcü tixĩgü. Rü 
jíxema Tanatü ja Tupanaxü̃ ngechaü̃xẽ, 
rü nüxü̃ tangechaü̃ ta i guxü̃ma i 
naxãcügü. 2 Rü ngẽxguma Tupanaxü̃ 
ingechaü̃gügu rü naxü̱xgu i ngẽma 
nüma tüxü̃ namuxü̃, rü nüxü̃ tacua̱x na 
aixcuma nüxü̃ ingechaü̃güxü̃ i ngẽma 
naxãcügü ixĩgüxü̃. 3 Rü ngẽxguma 
aixcuma Tupanaxü̃ ingechaü̃gügu rü 
naga taxĩnüẽ i ngẽma tüxü̃ namuxü̃. Rü 
ngẽma tüxü̃ namuxü̃ rü tama naguxcha 
na naga ixĩnüẽxü̃. 4 Erü guxãma ja 
aixcuma Tupanaxãcü ixĩxẽ, rü tama 
nhama i naãneãrü ngúchaü̃ i chixexü̃gu 
tarüxĩnü. Rü jixema rü tajaxõgü, rü 
ngẽmaca̱x tama name i nhama i 
naãneãrü ngúchaü̃ i chixexü̃gu 
tarüxĩnüẽ. 5 Rü jíxema jaxṍxẽ na Tupana 
Nane jiĩxü̃ ja Ngechuchu, rü jíxema tixĩ 
ja tama nhama i naãneãrü ngúchaü̃ i 
chixexü̃gu rüxĩnüxẽ. 
 
Ore i Tupana Nanechiga 
6 Rü nüxü̃ tacua̱x na aixcuma Tupana 
Nane jiĩxü̃ ja Ngechuchu. Jerü jexguma 
nhama ga naãnewa najexmagu rü 
dexáwa ínabaiegu, rü nümatama ga 
Tupana nüxü̃ nixu na Nanexü̃chi jiĩxü̃. 
Rü jexguma curuchagu naju̱xgu rü nagü 
inabaãgu ga Ngechuchu, rü Tupana rü 
wenaxãrü inanawe̱x na aixcuma Nane 
na jiĩxü̃. Rü ngẽxgumarüü̃ ta i ngẽma 
Naãẽ i Üünexü̃ i taguma idoraxü̃, rü 
tüxü̃ nüxü̃ nacua̱xẽẽ na aixcumaxü̃chi 
Tupana Nane na jiĩxü̃. 7 Rü ngẽmaãcü 
tüxü̃́ nangẽxma i tamaẽ̱xpü̱x i 
cua̱xruü̃gü i tüxü̃ nüxü̃ cua̱xẽẽxü̃ na 
aixcuma Tupana Nane jiĩxü̃ ja 
Ngechuchu. 8 Rü ngẽma norü wüxi nixĩ i 
Naãẽ i Üünexü̃, rü ngẽma norü taxre 
nixĩ ga jema Tupanaga ga jexguma 
Ngechuchu dexáwa íbaiegu, rü ngẽma 
norü tomaẽ̱xpüx nixĩ ga jema Tupana 
üxü̃ ga jexguma curuchagu nagü 
inabaãgu ga Ngechuchu. Rü guxü̃ma i 
ngẽma tamaẽ̱xpü̱x, rü wüxigu nüxü̃ nixu 
na aixcuma Tupana Nane jiĩxü̃ ja 
1 JUÃ́Ũ 4 
,  
5 
O Novo Testamento na língua ticuna do Brasil, 2da ed. ©2009, Liga Bíblica
615 
Ngechuchu. 9 Nüxü̃́ tajaxõgü i duü̃xü̃gü 
ega ṯacüxü̃ tamaã jaxugügu. Notürü 
Tupanaãrü ore nixĩ i jexeraãcü 
aixcumaxü̃chi ixĩxü̃. Rü Tupana nixĩ ja 
tamaã nüxü̃ ixucü na Ngechuchu rü 
Nane jiĩxü̃. 10 Rü jíxema nüxü̃́ jaxṍxẽ ja 
Tupana Nane rü nüxü̃ tacua̱x na 
aixcuma jiĩxü̃ i ngẽma ore i Tupana 
nüxü̃ ixuxü̃ i Nanechiga. Notürü jíxema 
tama Tupanaãxü̃́ jaxṍxẽ rü dorata̱a̱x 
nüxü̃ tawogü ja Tupana erü tama tajaxõ 
i ngẽma ore i Tupana nüxü̃ ixuxü̃ i 
Nanechiga. 11 Rü nhaã nixĩ i norü ore ja 
Tupana i tamaã nüxü̃ jaxuxü̃, rü: 
“Chamatama marü pexna chanaxã i 
maxü̃ i taguma gúxü̃. Rü nhaã 
maxü̃ rü Chaunegagu pexü̃́ 
nangẽxma”, 
nhanagürü. 12 Jíxema nüxü̃́ jaxṍxẽ ja 
Tupana Nane rü tüxü̃́ nangẽxma i 
ngẽma maxü̃ i taguma gúxü̃. Notürü 
jíxema tama nüxü̃́ jaxṍxẽ ja jima Nane 
rü tama tüxü̃́ nangẽxma i ngẽma maxü̃. 
 
Juã́ũ rü nhuxre ga norü ucu̱xẽmaã 
inajacua̱xẽẽ ga norü popera 
13 Pa Chaueneẽgüx ja Tupana Naneãxü̃́ 
Jaxõgüxex, pexca̱x chanaxümatü i nhaã 
ore na nüxü̃ pecuáxü̃ca̱x na pexü̃́ 
nangẽxmaxü̃ i ngẽma maxü̃ i taguma 
gúxü̃. 14 Rü ngẽmaca̱x tama taxãneẽ na 
nüxna ingaicamagüxü̃ ja Tupana. Rü 
nüxü̃ tacua̱xgü ega ṯacüca̱x nüxna 
icaxgu, rü nüma tüxü̃ naxĩnü i 
ngẽxguma norü ngúchaü̃ jixĩgu i ngẽma 
naxca̱x nüxna ic̱axü̃. 15 Rü ngẽxguma 
nüxü̃ icua̱xgu na nüma tüxü̃ naxĩnüxü̃ i 
ngẽxguma ṯacüca̱x nüxna icaxgu, rü 
nüxü̃ tacua̱x ta na tüxna naxããxü̃ i 
ngẽma naxca̱x nüxna ic̱axü̃. 16 Rü 
ngẽxguma chi texé nüxü̃ da̱xgu i 
tümaẽneẽ na pecadu naxüxü̃, rü name 
nixĩ na naxca̱x tajumüxẽ́xü̃ ega tama 
pecadu i ijanatauxẽẽxü̃ jixĩgu. Rü 
Tupana tá nanamaxẽẽ i ngẽma 
tümaẽneẽ ega tama pecadu i 
ijanatauxẽẽxü̃ jixĩgu. Nangẽxma i 
pecadu i tüxü̃ ijarütauxẽẽxü̃. Rü 
ngẽxguma ngẽma pecaduwe naxũãmagu 
i wüxi i peeneẽ, rü tama pemaã nüxü̃ 
chixu na naxca̱x pejumuxẽgüxü̃. 
17 Guxü̃ma i chixexü̃ i ixüxü̃, rü pecadu 
nixĩ. Notürü nangẽxma i pecadu i tama 
tüxü̃ ijarütauxẽẽxü̃. 18 Rü nüxü̃ tacua̱x, 
rü jíxema Tupanaxãcü ixĩxẽ, rü tama 
pecadu taxüecha, erü nüma ja Tupana 
Nane rü tüxna nadau. Rü taxuacüma 
tüxna nangaicama i ṉg̱oxo i Chataná i 
tüxü̃ pecaduã̱xẽẽchaü̃xü̃. 19 Nüxü̃ 
tacua̱xgü na Tupanaxãcügü ixĩgüxü̃, 
notürü guxü̃ma i nhama i naãnecü̱̃ã̱x rü 
ṉg̱oxo i Chatanáme̱xẽwa nangẽxmagü. 
20 Rü nüxü̃ tacua̱x ta na nhama ga 
naãnewa nanguxü̃ ga Tupana Nane, rü 
tüxna nanaxã ga cua̱x na nüxü̃ 
icua̱xgüxü̃ca̱x ja jima aixcumaxü̃chi 
Tupana ixĩcü. Rü norü duü̃xü̃gü tixĩgü 
ja jima aixcumaxü̃chi Tupana ixĩcü, erü 
Nane ja Ngechuchu ja Cristuarü 
duü̃xü̃gü tixĩgü. Rü nüma ja Tupana 
Nane nixĩ i aixcumaxü̃chi Tupana jiĩxü̃ 
rü tüxna naxããxü̃ i maxü̃ i taguma gúxü̃. 
21 Pa Chauxacügüx, ¡Pegüna pedaugü na 
tama nüxü̃́ pejaxõgüxü̃ca̱x i 
tupanachicügü! Rü ngẽxĩcatama nixĩ i 
chorü ore i pemaã nüxü̃ chixuxü̃. 
Rü nuãma pexna, 
Juã́ũ  
1 JUÃ́Ũ 5 
O Novo Testamento na língua ticuna do Brasil, 2da ed. ©2009, Liga Bíblica
616 
 
Juã́ũãrü moxẽ 
 
1 Pa Chaueneẽgü i Jaxõgüxe ja 
Tupana Pexü̃ Dexex, pexca̱x 
chanaxümatü i chama i Juã́ũ i 
jaxõgüxü̃ãrü ãẽ̱xgacü na chiĩxü̃. 
Chama rü aixcuma pexü̃ changechaü̃. 
Rü tama i chaxica, notürü guxü̃ma i 
ngẽma nüxü̃ cua̱xgüxü̃ i Tupanaãrü ore 
i aixcuma ixĩxü̃, rü ngẽxgumarüü̃ ta 
pexü̃ nangechaü̃gü. 2 Pexü̃ tangechaü̃ 
erü toxrüü̃ nüxü̃ pecua̱xgü i ngẽma ore 
i aixcuma ixĩxü̃ i guxü̃gutáma tawa 
ngẽxmaxü̃. 3 Rü nüma ja Tanatü ja 
Tupana rü Nane ja Ngechuchu ja 
Cristu rü poraãcü tá pexü̃ 
narüngü̃xẽẽgü rü nüxü̃́ 
pengechaü̃tümüü̃gü rü pexü̃ 
nataãẽxẽẽgü, erü nüxü̃ pecua̱x i ngẽma 
ore i aixcuma ixĩxü̃ rü pegü 
pengechaü̃gü. 4 Rü poraãcü chataãẽ ga 
jexguma nüxü̃ chada̱xgu na nhuxãcü 
nhuxre i petanüxü̃gü rü aixcuma meã 
naga na naxĩnüẽxü̃ i ngẽma ore i 
aixcuma ixĩxü̃, jema Tanatü ja Tupana 
tüxü̃ muxü̃rüü̃. 5 Rü nhu̱xmax, Pa 
Chaueneẽgü ja Pexü̃ Changechaü̃güxex, 
rü pexna nüxü̃ chacua̱xãchixẽẽ na 
namexü̃ na jigü ingechaü̃güxü̃. Rü 
ngẽma rü tama wüxi i ngexwacaxü̃xü̃ i 
Tupanaãrü mu nixĩ. Notürü jematama 
nixĩ ga mu ga noxriarü ügügumama 
Tupana tüxna ãxü̃. 6 Ngẽxguma 
Tupanaxü̃ ingechaü̃gügu, rü tanaxü i 
guxü̃ma i ngẽma tüxü̃ namuxü̃. Erü 
nüma rü noxriarü ügügumama tamaã 
nüxü̃ nixu na jigü ingechaü̃güxü̃ca̱x i 
wüxichigü. 
 
 
Orearü uruü̃gü i womüxẽẽruü̃chiga 
7 Guxü̃wama i nhama i naãnewa rü 
nanaxĩãne i muxü̃ma i 
womüxẽẽruü̃gü ixĩgüxü̃. Rü nüxü̃ 
nixuchigagü na tama Tupana 
duü̃xü̃xü̃ jaxĩxẽẽxü̃ ga Ngechuchu ja 
Cristu. Rü ngẽma ngẽmaãcü idexaxü̃, 
rü wüxi i womüxẽẽruü̃ nixĩ, rü 
Cristuarü uwanü nixĩ. 8 ¡Ipexuãẽgü na 
taxúema pexü̃ womüxẽẽgüxü̃ca̱x rü 
na tama notüca̱xma jiĩxü̃ca̱x i tórü 
puracü! ¡Notürü meã pejaxõgüama na 
aixcuma penajaxuxü̃ca̱x i guxü̃ma i 
ngẽma Tupana pexna ãxchaü̃xü̃! 9 Rü 
 
NORÜ TAXRE GA POPERA GA 
 
 
JUÃ́Ũ ÜMATÜXÜ̃ 
 
 
O Novo Testamento na língua ticuna do Brasil, 2da ed. ©2009, Liga Bíblica
617 
jíxema nangupetüxẽẽ́xẽ ga jema 
Cristu tüxü̃ ngúexẽẽxü̃, rü tama 
aixcuma Tupanaxü̃ tacua̱x. Notürü 
jíxema tama nüxna íchoxü̃xẽ ga jema 
Cristu tüxü̃ ngúexẽẽxü̃, rü aixcuma 
nüxü̃ tacua̱x ja Tanatü ja Tupana rü 
Nane ja Ngechuchu. 10 Rü ngẽxguma 
chi wüxi i duü̃xü̃ petanüwa nguxgu 
rü tama jema Cristu tüxü̃ 
ngúexẽẽxü̃maã pexü̃ nangúexẽẽgu, rü 
¡tãũxü̃táma penajaxu i pechiü̃wa rü 
bai i nüxü̃ perümoxẽgü! 11 Erü 
ngẽxguma wüxie tümachiü̃wa 
najau̱xgu, rü tananaãẽraxü̃ rü 
natanüxü̃ tügü tixĩxẽẽ nawa i ngẽma 
norü chixexü̃. 
 
Juã́ũãrü ore ga nawa ijacuáxü̃ 
12 Choxü̃́ nangẽxma i muxü̃ma i to i 
ore i pemaã nüxü̃ chixuxchaü̃xü̃. Notürü 
tama chanaxwa̱xe na nhaã poperawa 
pemaã nüxü̃ chixuxü̃, erü paxa tá 
petanüwa íchajadauxchaü̃ na 
chamatama pemaãxü̃chi nüxü̃ 
chixuxü̃ca̱x na ngẽmaãcü wüxigu 
aixcuma itaãẽgüxü̃ca̱x. 13 Rü ngẽma nuã 
natanüwa changẽxmaxü̃ i jaxõgüxü̃ i 
peeneẽgü ixĩgüxü̃ i Tupana dexü̃, rü 
pexü̃ narümoxẽgü. Rü ngẽxĩcatama nixĩ 
i chorü ore i pemaã nüxü̃ chixuxü̃. 
Rü nuãma pexna, 
Juã́ũ  
2 JUÃ́Ũ 
O Novo Testamento na língua ticuna do Brasil, 2da ed. ©2009, Liga Bíblica
618 
 
Juã́ũ rü Gajumaã nataãẽ 
 
1 Pa Chaueneẽ, Pa Gaju i Aixcuma 
Cuxü̃ Changechaü̃xẽx, rü cuxca̱x 
chanaxümatü i chama i Juã́ũ i 
jaxõgüxü̃ãrü ãẽ̱xgacü na chiĩxü̃. 2 Pa 
Chaueneẽx, Tupanana chaca na meã 
cuxna nadauxü̃ca̱x i curü maxü̃wa rü 
cuxunewa, ngẽma curü õwa cuxna na 
nadauxü̃rüü̃. 3 Rü poraãcü chataãẽ ga 
jexguma núma naxĩxgu ga nhuxre ga 
taeneẽgü, rü chamaã nüxü̃ jaxugügu ga 
cuchiga na nhuxãcü meã cujaxõxü̃ i 
Tupanaãrü ore i aixcuma ixĩxü̃, rü 
guxü̃guma meã naga na cuxĩnüxü̃. 4 Rü 
guxü̃guma chataãẽxü̃chi i ngẽxguma 
nüxü̃ chaxĩnügu na nhuxãcü Tupanaãrü 
ore nüxü̃ ixuxü̃ãcüma meã namaxẽxü̃ i 
chauxacügü. Rü aixcuma nataxuma i to 
i taãẽ i ngẽmaãrü jexera ixĩxü̃. 5 Pa 
Chaueneẽ i Cuxü̃ Changechaü̃xẽx, mexü̃ 
cuxü erü nüxü̃ curüngü̃xẽẽ i ngẽma togü 
i taeneẽgü i toxnamana ne ĩxü̃ i 
cuxü̃tawa ngugüxü̃. 6 Rü nümagü rü nuã 
nangugü, rü torü ngutaque̱xepataü̃wa 
nüxü̃ nixugüe na nhuxãcü nüxü̃ 
cungechaü̃xü̃ rü namaã cumecümaxü̃. 
Rü chanaxwa̱xe i nüxü̃ curüngü̃xẽẽ i 
ngẽma taeneẽgü i ngẽxguma wena 
cuxü̃tawa nangugügu. Rü ngẽxguma 
cuxna íjaxĩxgu rü ¡nüxna naxã i ṯacü i 
nüxü̃́ taxuxü̃ i norü namawaü̃! Erü 
Tupanaãrü me nixĩ na ngẽmaãcü nüxü̃ 
rüngü̃xẽẽxü̃ i norü orearü uruü̃gü. 7-8 Rü 
nümagü, rü Ngechuchu ja Cristuarü 
puracü nixĩ i naxügüxü̃, rü ngẽmaca̱x 
norü oremaã nanaxĩãne. Notürü tama 
nanajauxgü i ngẽma tama jaxõgüxü̃ãrü 
ngü̃xẽẽ, rü ngẽmaca̱x name nixĩ i jixema 
na nüxü̃ rüngü̃xẽẽgüxü̃ na ngẽmaãcü 
jixema rü ta wüxigu namaã 
naxügüxü̃ca̱x i Tupanaãrü puracü. 
 
Diótepe rü chixexü̃ naxü notürü 
Demétriu rü mexü̃ naxü 
9 Chama rü marü chanaxümatü i wüxi 
i popera naxca̱x i ngẽma 
tupaucatanüxü̃gü i curü ĩãnewa 
ngẽxmagüxü̃. Notürü nüma i Diótepe rü 
tama naga naxĩnüchaü̃ i ngẽma nüxü̃ 
tixuxü̃, erü nanaxwa̱xe na nümatama 
namuãxü̃ i ngẽma tupaucatanüxü̃. 10 Rü 
ngẽxguma ngẽ́ma chaxũxgu rü tá nüxü̃ 
chaxoregü erü tochiga i chixexü̃maã 
 
NORÜ TAMAẼ̱XPÜ̱X GA POPERA GA 
 
 
JUÃ́Ũ ÜMATÜXÜ̃ 
 
 
O Novo Testamento na língua ticuna do Brasil, 2da ed. ©2009, Liga Bíblica
619 
inajarüdexanexü̃. Rü woo tomaã na 
ngexü̃ nawagüxü̃, rü naẽ́tüwa to i 
chixexü̃ naxü, erü tama nanajauxchaü̃ i 
ngẽma taeneẽgü i ngẽ́ma ngugüxü̃. Rü 
nanachu̱xu na texé najaxuxü̃ i ngẽma 
taeneẽgü. Rü jíxema najauxchaü̃xẽ, rü 
ngutaque̱xepataü̃wa tüxü̃ ínawoxü̃. 
11 Pa Chaueneẽ i Cuxü̃ Changechaü̃xẽx, 
¡Tãṹ i nüxü̃ cujadauxü̃xü̃ i ngẽma togü 
i chixexü̃ ügüxü̃! Notürü name nixĩ i 
nüxü̃ cujadauxü̃ i ngẽma mexü̃ ügüxü̃. 
Erü jíxema guxü̃guma mexü̃ ǘxe rü 
Tupanaxãcü tixĩ. Notürü jíxema 
chixexü̃ üechaxe rü tama Tupanaxü̃ 
tacua̱x. 12 Guxü̃ma i duü̃xü̃gü nüxü̃ 
ixuxgu i Demétriu rü wüxi ja mecü 
nixĩ. Rü toma rü ta nüxü̃ tacua̱x na 
meã naga naxĩnüxü̃ i Tupanaãrü ore i 
aixcuma ixĩxü̃. Rü ngẽmaca̱x toma rü ta 
nüxü̃ tixu na aixcuma mecü jiĩxü̃. Rü 
cuma nüxü̃ cucua̱x na aixcuma na jiĩxü̃ 
i ngẽma nüxü̃ tixuxü̃. 
 
Juã́ũãrü ore ga nawa ijacuáxü̃ 
13 Chama choxü̃́ nangẽxmachire̱x i 
muxü̃ma i chorü ore i cumaã nüxü̃ 
chixuxchaü̃xü̃, notürü tama nhaã 
poperagu cuxca̱x chanaxümatüchaü̃. 
14 Erü chama rü paxa ngẽ́ma 
chaxũxchaü̃, rü ngẽxguma rü meã tá 
jigümaã tidexagü. 15 ¡Meã cuxü̃ 
naxüpetü rü tãṹ i cuxoegaãẽxü̃! 
Tamücügü i númacü̱̃ã̱x rü moxẽ cuxca̱x 
ngẽ́ma namugü. Rü chanaxwa̱xe i 
nüxü̃ curümoxẽ i wüxichigü i 
tamücügü i ngẽ́ma ngẽxmagüxü̃. Rü 
ngẽxĩcatama nixĩ i chorü ore i cumaã 
nüxü̃ chixuxü̃. 
Rü nuãma cuxna, 
Juã́ũ  
3 JUÃ́Ũ 
O Novo Testamento na língua ticuna do Brasil, 2da ed. ©2009, Liga Bíblica
620 
 
Jema jaxõgüxü̃xü̃ 
narümoxẽ ga Juda 
 
1 Pa Jaxõgüxü̃ i Guxü̃wama 
Ngẽxmagüxü̃x, chama i Juda nixĩ i 
pexca̱x chanaxümatüxü̃ i nhaã popera. 
Rü chama nixĩ i Tiagueneẽ chiĩxü̃, rü 
Ngechuchu ja Cristuarü duü̃xü̃ chixĩ. Rü 
pexca̱x chanaxümatü i pema na Tanatü 
ja Tupana pexü̃ idexechixü̃ rü pexü̃ 
ngechaü̃xü̃ rü Ngechuchu ja Cristu 
pexna dauxü̃. 2 Rü pexca̱x chajumuxẽ na 
guxü̃guma Tupanaãxü̃́ 
pengechaü̃tümüü̃güxü̃ca̱x, rü pexü̃ 
nataãẽxẽẽgüxü̃ca̱x, rü pexü̃ 
nangechaü̃xü̃ca̱x. 
 
Duü̃xü̃gü i doramaã 
ngúexẽẽtaegüxü̃chiga 
3 Pa Chaueneẽgü ja Pexü̃ 
Changechaü̃güxex, noxri rü poraãcü 
choxü̃́ nangúchaü̃ na pexca̱x 
chanaxümatüxü̃ nachiga i ngẽma maxü̃ i 
taguma gúxü̃ i tüxü̃́ ngẽxmaxü̃. Notürü 
nhu̱xma na petanügu nachocuxü̃ i 
nhuxre i duü̃xü̃gü i íjatoxẽẽgüchaü̃xü̃ i 
Tupanaãrü ore, rü ngẽmaca̱x 
chanaxwa̱xe na pexca̱x chanaxümatüxü̃ 
na pexü̃ chaxucu̱xẽxü̃ca̱x rü 
ípenapoxü̃xü̃ca̱x i ngẽma ore i aixcuma 
ixĩxü̃ ga nuxcüma wüxicanatama 
Tupana norü duü̃xü̃güna ãxü̃. 4 Rü 
ngẽma duü̃xü̃gü i pexü̃ 
nawomüxẽẽãcüma petanügu chocuxü̃ 
nixĩ i pexü̃ ngúexẽẽxü̃ rü nhaxü̃: 
“Tupana rü namecümaxü̃chi rü 
ngẽmaca̱x tãũxü̃táma pexü̃ napocue ega 
woo chixri pemaxẽgu”, nhaxü̃. Rü 
ngẽxgumarüü̃ ta tama nüxü̃ 
nacua̱xgüchaü̃ ja tórü Cori ja 
Ngechuchu ja Cristu ja tórü jora ixĩcü. 
Notürü ngẽma duü̃xü̃gü i ngẽmaãcü 
maxẽxü̃, rü woetama nuxcümama 
Tupanaãrü ore i ümatüxü̃wa rü marü 
nüxü̃ nixu na Tupana tá napocuexü̃. 5 Rü 
woo na marü nüxü̃ pecuáxü̃ notürü 
pexna nüxü̃ chacua̱xãchixẽẽchaü̃ na 
nhuxãcü namaã nangupetüxü̃ ga jema 
nuxcümaxü̃güxü̃ ga Judéugü ga 
Muĩséwe rüxĩxü̃. Rü tórü Cori ja Tupana 
rü poraãcü nüxü̃ narüngü̃xẽẽ na 
Ejituanewa ínanguxü̃xü̃ca̱x, notürü 
jixcaama rü nanadai ga jema tama naga 
ĩnüẽchaü̃xü̃. 6 Rü ngẽxgumarüü̃ ta pexna 
nüxü̃ chacua̱xãchixẽẽ na nhuxãcü 
namaã nangupetüxü̃ ga jema dauxü̃cü̱̃ã̱x 
ga orearü ngeruü̃gü ga noxri 
ixüünechiréxü̃ notürü jixcaama 
nagagutama pecadu ügüxü̃. Rü jemaca̱x 
ga Tupana rü ẽãnexü̃wa nanawogü, rü 
 
POPERA GA JUDA ÜMATÜXÜ̃ 
 
 
O Novo Testamento na língua ticuna do Brasil, 2da ed. ©2009, Liga Bíblica
621 
ngẽxma nanapocue nhu̱xmatáta nawa 
nangu i ngẽma ngunexü̃ i nagu tüxü̃ 
jacagüxü̃. 7 Rü jexgumarüü̃ ta nüxü̃ 
nangupetü ga guma ĩãnegü ga Chodoma 
rü Gomora rü guma ĩãnegü ga norü 
ngaicamagugüne. Jerü guma 
ĩãnecü̱̃ã̱xgü, rü poraãcü chixri nügümaã 
namaxẽ, rü jemaca̱x ga Tupana rü 
üxümaã ínanagu. Rü jemaãcü 
inajanaxoxẽẽ ga guma ĩãnegü na 
jemawa tüxü̃ nüxü̃ nacua̱xẽẽxü̃ca̱x na 
nangẽxmaxü̃ i wüxi i pocu naxca̱x i 
guxü̃ma i ngẽma chixexü̃ ügüxü̃. 
8 Notürü woo ngẽmaxü̃ na nacua̱xgüxü̃ i 
ngẽma idoraexü̃ i petanügu chocuxü̃, 
notürü norü chixexü̃gu narüxĩnüẽãma. 
Rü poraãcü chixri nügümaã namaxẽ, rü 
tama tórü Cori ja Tupanaga 
naxĩnüẽchaü̃, rü chixri Tupanaãrü 
orearü ngeruü̃gü i dauxü̃cü̱̃ã̱xchigagu 
nidexagü. 9 Rü ngẽma duü̃xü̃gü rü 
naẽchitamare nidexagü rü tama 
Tupanaãrü orearü ngeruü̃ ga Miguéurüü̃ 
nügüna nadau i norü orewa. Rü guma 
Miguéu rü woo guxü̃ i Tupanaãrü 
orearü ngeruü̃gü i dauxü̃cü̱̃ã̱xãrü 
ãẽ̱xgacü na jiĩxü̃, notürü tama ṉg̱oxo ga 
Chatanámaã naguxchiga ga jexguma 
Muĩséxü̃neca̱x jéma nügümaã 
japoragatanücüüxgu, na nüxü̃ 
nacua̱xgüxü̃ca̱x na texéarü tá jiĩxü̃ ga 
Muĩséxü̃ne. Notürü nüma ga Miguéu rü 
nhanagürümare: 
“Cori ja Tupana tá cuxü̃ naxoregü”, 
nhanagürümare. 10 Notürü ngẽma 
duü̃xü̃gü i doramaã i petanügu chocuxü̃, 
rü tama Tupanaxü̃ nacua̱xgüãcüma 
chixri nachiga nidexagü, rü chixri norü 
orearü ngeruü̃gü i dauxü̃cü̱̃ã̱xchiga 
nidexagü. Rü nhama naẽxü̃gürüü̃ 
naxü̃neãrü ngúchaü̃wemare narüxĩ, rü 
ngẽmaãcü namaxẽ. Notürü ngẽma 
chixexü̃ i naxügüxü̃ca̱x, rü Tupana tá 
nanapocue. 11 Rü wüxi i ngechaü̃xü̃chi 
nixĩ naxca̱x i ngẽma duü̃xü̃gü erü 
ngẽmaãcü namaxẽ. Rü Caĩ́ ga naẽneẽxü̃ 
imáxü̃rüü̃ nixĩgü. Rü ãẽ̱xgacü ga 
Barã́ũrüü̃ dĩẽruca̱x chixexü̃ naxügü. Rü 
Corérüü̃ tama Tupanaga naxĩnüẽchaü̃, 
rü ngẽmaca̱x Tupana tá nanapocue. 
12 Rü ngẽxguma tupaucawa tórü Coriarü 
õnaca̱x pengutaque̱xegügu, rü wüxi i 
ãnexü̃chi nixĩgü. Erü narücutanüxü̃, rü 
poraãcü nachibüe rü naxaxegü, rü 
nügüguxicatama narüxĩnüẽ. Rü nhama 
caixanexü̃ i ngearü pucüã́xü̃ i 
paanexü̃ẽ́tüwa üpetüxü̃ notürü tama 
nanetüxü̃ ixaijagüxü̃rüü̃ taxuwama 
nime. Rü ngẽma nanetügü i ngẽxguma 
norü owa nanguxgu rü tama ixoxü̃rüü̃ 
nixĩgü. Rü nhama naĩgü i guxü̃ma i 
naxchúma̱xãmaã napuxü̃ rü 
juxuchixü̃rüü̃ taxuwama nime i ngẽma 
duü̃xü̃gü. 13 Rü nhama juãpe i taxü̃ i 
norü chixixü̃ i ãũãchixü̃ naxãnacüwa 
jataxü̃rüü̃ nixĩgü, erü poraãcü chixexü̃ 
naxügü. Rü nhama woramacurigü ja nu 
ne naxĩmarecürüü̃ nixĩgü. Notürü 
Tupana rü marü namaã nanaxuegu na 
ngẽma waanexü̃chixü̃wa guxü̃gutáma 
nawogüãxü̃. 14-15 Rü nuxcümaxü̃cü ga 
Enoqui ga Adã́ũtaa ixĩcü rü ngẽma 
duü̃xü̃güchiga nidexa ga jexguma 
Tupana jadexaxẽẽgu, rü nhanagürü: 
“Rü nüxü̃ chadau ja Cori ja Tupana 
na muxũchixü̃ i norü orearü 
ngeruü̃gü i dauxü̃cü̱̃ã̱xmaã 
núma ũcü na duü̃xü̃güna 
nac̱axü̃ca̱x i norü maxü̃chiga rü 
napocueãxü̃ca̱x i guxü̃ma i 
JUDA 
O Novo Testamento na língua ticuna do Brasil, 2da ed. ©2009, Liga Bíblica
622 
ngẽma duü̃xü̃gü i chixexü̃ 
ügüxü̃ rü namaã 
guxchigagüxü̃”, 
nhanagürü. 16 Rü ngẽma duü̃xü̃gü rü 
ṯacüca̱x idexagüwa̱xexü̃chixü̃ nixĩgü, rü 
ṯoguã̱xü̃ ixuxwa̱xegüxü̃chixü̃ nixĩgü. Rü 
noxrütama ngúchaü̃ca̱x daugüxü̃ nixĩgü. 
Rü nügü icua̱xüü̃güxü̃ nixĩgü. Rü 
nümaxü̃ meã tümachiga nidexagüneta 
ja duü̃xẽgü, na tümaxü̃tawa ṯacü na 
najauxgüxü̃ca̱xmare. 
 
Juda najaxucu̱xẽgü 
ga jema jaxõgüxü̃ 
17 Pa Chaueneẽgü ja Pexü̃ 
Changechaü̃güxex, ¡nüxna pecua̱xãchie 
ga jema ore ga pemaã nüxü̃ jaxugügüxü̃ 
ga tórü Cori ja Ngechuchu ja Cristuarü 
ngúexü̃gü ga imugüxü̃! 18 Rü nümagü rü 
nhanagürügü pexü̃: 
“Ngẽxguma nagúxchaü̃gu i naãne rü 
tá nangẽxma i duü̃xü̃gü i tá 
nüxü̃ cugüexü̃ i Tupanaãrü ore 
rü noxrütama ngúchaü̃ i 
chixexü̃gumare maxẽxü̃”, 
nhanagürügü pexü̃. 19 Rü ngẽma 
duü̃xü̃gü nixĩ i pexü̃ itojexü̃ na tama 
wüxigu perüxĩnüẽxü̃ca̱x rü tama meã 
pejaxõgüxü̃ca̱x. Rü nümagü rü 
naxü̃neãrü ngúchaü̃we narüxĩ, rü tama 
nawa nangẽxma i Tupanaãẽ i Üünexü̃. 
20 Notürü pemax, Pa Chaueneẽgü ja 
Pexü̃ Changechaü̃güxex, ¡rü pegü 
perüngü̃xẽẽ̱x na guxü̃guma jexeraãcü 
nagu pexĩxü̃ rü pejaxõgüxü̃ i ngẽma ore 
i üünexü̃ i marü pejauxgüxü̃! ¡Rü 
guxü̃guma Tupanaãẽ i Üünexü̃ãrü 
ngü̃xẽẽmaã pejumuxẽgü! 21 ¡Rü meã 
pegüna pedaugü na Tupana 
naxwa̱xexü̃ãcüma pemaxẽxü̃ca̱x rü 
pexü̃ nangechaü̃ãcüma pexü̃ 
nangü̃xẽẽxü̃ca̱x! ¡Rü meã ípenaṉg̱uxẽẽx 
i ngẽma ngunexü̃ i nagu tá núma 
naxũxü̃ ja tórü Cori ja Ngechuchu ja 
Cristu na nüxü̃́ ingechaü̃tümüü̃güãcüma 
tüxna naxããxü̃ca̱x i maxü̃ i taguma 
gúxü̃! 22 ¡Rü pexü̃́ nangechaü̃tümüü̃gü i 
ngẽma tama aixcuma jaxõgüxü̃, rü 
nüxü̃ perüngü̃xẽẽgü na meã 
jaxõgüãxü̃ca̱x! 23 Rü togü, ¡rü paxa norü 
pecaduwa ípenajaxuchi na 
namaxẽxü̃ca̱x rü tama jima üxü ja 
Tupana mexẽẽ́negu janatauxexü̃ca̱x! Rü 
woo ngẽma tama jaxõgüchaü̃xü̃, ¡rü 
pexü̃́ nangechaü̃tümüü̃gü! ¡Notürü 
pegüna pedaugü na tama norü 
chixexü̃gu pej̱ixü̃ca̱x! Rü ngẽma norü 
chixexü̃ i pexca̱x mexcüraxü̃xü̃, ¡rü 
nüxü̃ pexo! 
 
Tupanaxü̃ jacua̱xüü̃ãcüma 
inajacua̱xẽẽ ga norü popera 
24-25 Rü jima wüxitama ja Tupana ja 
tórü Maxẽxẽẽruü̃ ixĩcü, rü nüxü̃́ 
nangẽxma i pora na pexna nadauxü̃ca̱x 
na tama pecadugu pej̱ixü̃ca̱x. Rü nüxü̃́ 
nangẽxma i pora na ijanaxoxẽẽãxü̃ca̱x i 
guxü̃ma i perü chixexü̃gü na 
petaãẽgüãcüma nügüpe̱xewa pexü̃ 
nagagüxü̃ca̱x i ngextá ãẽ̱xgacü íjiĩxü̃wa. 
Rü ngẽmaca̱x tanaxwa̱xe i tórü Cori ja 
Ngechuchu ja Cristuégagu Tupanaxü̃ 
ticua̱xüü̃gü, erü nüma rü guxü̃ãrü jexera 
name rü napora, rü guxü̃ẽ́tüwa 
nangẽxma, rü guxü̃maã inacua̱x. Rü 
jemaãcü nixĩ ga nuxcümaxü̃chima, rü 
ngẽmaãcü nixĩ i nhu̱xmax, rü 
guxü̃gutáma ngẽmaãcü jiĩxü̃. 
Rü nuãma pexna, 
Juda  
JUDA 
O Novo Testamento na língua ticuna do Brasil, 2da ed. ©2009, Liga Bíblica
623 
 
Ore ga Juã́ũxü̃ nüxü̃ nacua̱xẽẽxü̃ ga 
Ngechuchu ga Cristu 
 
1
  
1 Nhaã nixĩ i ngẽma ore ga Tupana 
Ngechuchu ja Cristuxü̃ nüxü̃ 
cua̱xẽẽxü̃ na nüxĩ norü duü̃xü̃güxü̃ nüxü̃ 
nacua̱xẽẽxü̃ca̱x i ngẽma paxa tá 
ngupetüxü̃. Rü nüma ga Ngechuchu ja 
Cristu nixĩ ga norü orearü ngeruü̃ ga 
dauxü̃cü̱̃ã̱xü̃ namuxü̃ na norü duü̃cü ga 
Juã́ũmaã nüxü̃ na jaxuxü̃ca̱x. 2 Rü 
chama i Juã́ũ chixĩ ga aixcuma meãma 
nüxü̃ chadauxü̃ rü chanaxümatüxü̃ ga 
guxü̃ma ga jema Tupanaãrü ore ga 
Ngechuchu chauxca̱x ngo̱xẽẽxü̃. 3 Rü 
tataãẽ ja jíxema duü̃xü̃güpe̱xewa nawa 
ngúxe i nhaã Tupanaãrü ore, rü 
ngẽxgumarüü̃ ta tataãẽgü ja jíxema 
nüxü̃ ĩnüẽxẽ rü naga ĩnüẽxẽ i nhaã ore i 
ümatüxü̃, erü paxa tá ningu i ngẽma 
nüxü̃ jaxuxü̃. 
 
Juã́ũ nanaxümatü naxca̱x ga jema 7 
tücumü ga jaxõgüxü̃ ga 
Áchiaanewa jexmagüxü̃ 
4 Rü chama i Juã́ũ rü chanaxümatü i 
nhaã ore pexca̱x i jaxõgüxe ja jima 7 ja 
ĩãne ja Áchiaarü naãnewa 
ngẽxmagünewa ngẽxmagüxe. Rü 
chanaxwa̱xe i pexü̃ narüngü̃xẽẽ rü pexü̃ 
nataãẽxẽẽ ja jima Tupana ja woetama 
ngẽxmaẽchacü. Rü ngẽxgumarüü̃ ta 
chanaxwa̱xe i pexü̃ narüngü̃xẽẽ rü pexü̃ 
nataãẽxẽẽ i ngẽma Naãẽ i Üünexü̃ i 
naxü̃tawa ne ũxü̃ i perü daruü̃ ixĩxü̃ i 
pema i jaxõgüxe ja jima 7 ja ĩãnewa na 
pengẽxmagüxü̃. 5 Rü ngẽxgumarüü̃ ta 
chanaxwa̱xe na pexü̃ nangü̃xẽẽxü̃ rü 
pexü̃ nataãẽxẽẽxü̃ ja Ngechuchu ja 
Cristu ga aixcuma meãma nüxü̃ ixucü 
ga Tupanaãrü ore ga nhama ga 
naãnewa. Rü nüma nixĩ ga nüxĩra juwa 
ínadaxü̃. Rü nüma rü guxü̃ma i nhama i 
naãnewa ngẽxmagüxü̃ i nachiü̃ãneãrü 
ãẽ̱xgacügüarü ãẽ̱xgacü nixĩ. Rü nüma rü 
tüxü̃ nangechaü̃, rü nagümaã tüxü̃́ 
inajanaxoxẽẽ i tórü pecadugü. 6 Rü 
nhu̱xma na guxü̃ãrü ãẽ̱xgacü jiĩxü̃ i 
nümax, rü tüxü̃ naxüchica i ngextá 
nüma ãẽ̱xgacü íjiĩxü̃wa. Rü paigüxü̃ 
tüxü̃ nixĩgüxẽẽ na Nanatü ja Tupanaãxü̃́ 
ipuracüexü̃ca̱x rü nüxü̃ icua̱xüü̃güxü̃ca̱x. 
Rü name nixĩ i guxü̃gutáma Cristuxü̃ 
ticua̱xüü̃gü, erü nüma rü guxü̃gutáma 
guxü̃ãrü ãẽ̱xgacü nixĩ. Rü ngẽmaãcü 
jiĩxü̃. 7 ¡Rü dücax, marü ningaica na 
 
APOCARÍCHIU 
 
(JEMA JUÃ́Ũ NÜXÜ̃ DAUXÜ̃ I JIXCÜRA TÁ NGUPETÜXÜ̃CHIGA) 
 
 
O Novo Testamento na língua ticuna do Brasil, 2da ed. ©2009, Liga Bíblica
624 
caixanexü̃gu ínanguxü̃ ja Cristu! Rü 
guxü̃táma i duü̃xü̃gü nüxü̃ nadau, rü 
woo ga jema nacanapacütüü̃güxü̃ rü tá 
ta nüxü̃ nadaugü. Rü guxü̃ i duü̃xü̃gü i 
guxü̃ i nachiü̃ãnecü̱̃ã̱x i tama jaxõgüxü̃ 
rü norü muü̃maã rü norü ngechaü̃maã 
tá naxauxe i ngẽxguma ínanguxgu i 
nümax. Rü aixcuma ngẽmaãcü tá nixĩ. 
8 Rü nüma ja tórü Cori ja Tupana ja 
guxü̃ãrü ãẽ̱xgacü ixĩcü ja woetama 
ngẽxmaẽchacü, rü nhanagürü: 
“Chawa nixĩ ga inaxügüxü̃ ga guxü̃ma, 
rü nataxuma i ṯacü i chorü jexera 
ngẽxmaẽchaxü̃”, nhanagürü. 
 
Juã́ũca̱x nango̱x ga 
 
Cristu ja mexẽchicü 
9 Rü chama i Juã́ũ na pexca̱x 
chanaxümatüxü̃ i nhaã popera, rü 
peeneẽ chixĩ. Rü ngẽma na 
Ngechuchuna na chaxüxü̃ rü chaxãchica 
i ngextá nüma ãẽ̱xgacü íjiĩxü̃wa. Rü 
Ngechuchuca̱x pexrüü̃ ngúxü̃ chinge, 
notürü nüma pexü̃ naporaexẽẽxü̃rüü̃ 
choxü̃ naporaxẽẽ na jaxna namaã 
chaxĩnüxü̃ca̱x i guxü̃ma i ngẽma ngúxü̃ i 
choxü̃ üpetüxü̃. Rü chama rü wüxi ga 
capaxũ ga Patmugu ãẽ́gaxü̃gu chapocu 
jerü Tupanaãrü orexü̃ chixuchigü, rü 
duü̃xü̃gümaã nüxü̃ chixu ga jema nüxü̃ 
chacuáxü̃ ga Ngechuchu ja Cristuchiga. 
10-11 Rü wüxi ga jüxüarü ngunexü̃gu rü 
Tupanaãẽ i Üünexü̃ chamaã inacua̱x, rü 
chango̱xetü rü chaweama nüxü̃ chaxĩnü 
ga wüxi ga naga ga tagaxü̃ ga nhama 
cornetagarüü̃ ixĩxü̃ ga nhaxü̃ choxü̃: 
“Chawa nixĩ ga inaxügüxü̃ ga guxü̃ma, 
rü nataxuma i ṯacü i chorü jexera 
ngẽxmaẽchaxü̃. Rü nhu̱xma chanaxwa̱xe 
na wüxi i poperagu cunaxümatüxü̃ i 
ngẽma nüxü̃ cudauxü̃. Rü nhu̱xmachi 
chanaxwa̱xe i ngẽma jaxõgüxü̃ ja jima 7 
ja ĩãne ja Áchiaarü naãnewa 
ngẽxmagünewa ngẽxmagüxü̃tanüwa 
cunamu. Rü jima 7 ja ĩãne nixĩ ja 
Epéchiu rü Esmira rü Pérgamu, rü 
Tiatíra rü Sardi rü Firadéufia rü 
Raodichéa”, nhanagürü. 12 Rü chaugü 
íchidau na nüxü̃ chacuáxü̃ca̱x na ṯacü 
jiĩxü̃ ga jema chamaã idexaxü̃. Rü 
jexguma chaugü íchida̱xgu rü nüxü̃ 
chadau ga 7 ga weraarü üruü̃gü ga 
uirunaxca̱x ixĩgüxü̃. 13 Rü jema 7 ga 
weraarü üruü̃güarü ngãxü̃tanüwa nüxü̃ 
chadau ga wüxi ga duü̃xü̃ ga chauxca̱x 
nangechuchu ga duü̃xü̃xü̃ ixĩcüraü̃xü̃. 
Rü wüxi ga naxchiru ga máxü̃maã 
naxãxchiru. Rü wüxi ga gojexü̃ ga 
uirunaxca̱xmaã nigojeremü. 14 Rü najae 
rü nacho̱xochi nhama ṯacü i 
cho̱xochixü̃rüü̃. Rü naxẽtü rü nhama 
üxüemarüü̃ nij̱auracüü. 15 Rü nacutü rü 
ta nij̱auracüü nhama cobrixü̃chi i 
meãma ípixü̃rüü̃. Rü jexguma jadexagu 
rü natagaxü̃chi nhama taxü̃ i cotüna i 
chuxchuxü̃ ãgaxü̃rüü̃. 16 Rü norü 
tügüneme̱xẽwa nüxü̃́ najexma ga 7 ga 
woramacurigü. Rü naã̱xwa najexma ga 
wüxi ga tara ga guxü̃cüwawa téxü̃. Rü 
nachametü rü nhama üa̱xcü poraãcü 
ngu̱xetügurüü̃ nixĩ. 17 Rü jexguma nüxü̃ 
chada̱xgu, rü nape̱xegu chajangu nhama 
chajuxü̃rüü̃. Notürü ga nüma rü norü 
tügüneme̱xẽmaã choxü̃ ningõgü, rü 
nhanagürü choxü̃: 
“¡Tãṹ i cumuü̃xü̃! Chama rü chaxira 
chajexma rü guxü̃gutáma 
changẽxmaẽcha. 18 Rü chama nixĩ ja 
jima maxü̃cü. Rü ü̃pa rü chaju, notürü i 
nhu̱xma rü marü guxü̃gutáma 
APOCARÍCHIU 1 
O Novo Testamento na língua ticuna do Brasil, 2da ed. ©2009, Liga Bíblica
625 
chamaxẽcha. Rü cha̱xme̱xwa nangẽxma 
na nhuxgu tá najuxü̃ i wüxichigü i 
duü̃xü̃. Rü ngẽxgumarüü̃ ta chama nixĩ i 
namaã ichacuáxü̃ i ngẽma nachica i 
ngextá ínangẽxmagüxü̃wa i guxü̃ma i 
duü̃xü̃gü i juexü̃. 19 Rü nhu̱xma rü 
chanaxwa̱xe i cunaxümatü i ngẽma 
nüxü̃ cudauxü̃. Rü ngẽma nixĩ i nhu̱xma 
ngẽma jaxõgüxü̃maã ngupetüxü̃, rü 
ngẽma jixcüra tá ngupetüxü̃. 20 Rü 
nhu̱xma rü tá cuxca̱x chanango̱xẽẽ i 
ngẽma ẽxü̃guxü̃ i ngẽma 7 i 
woramacurigü i chorü tügüneme̱xẽwa 
nüxü̃ cudauxü̃chiga rü ngẽma 7 i 
weraarü üruü̃gü i uirunaxca̱xchiga. Rü 
ngẽma 7 i woramacurigü i nüxü̃ 
cudauxü̃, rü ngẽma ãẽ̱xgacügü i ngẽma 
7 tücumü i jaxõgüxü̃ẽ́tüwa 
ngẽxmagüxü̃chiga nixĩ. Rü ngẽma 7 i 
weraarü üruü̃gü rü ngẽma 7 tücumü i 
jaxõgüxü̃ i jima 7 ja ĩãnewa 
ngẽxmagüxü̃chiga nixĩ”. 
 
Ore ga jema 7 tücumü ga 
jaxõgüxü̃ca̱x ümatüxü̃ Ore ga jema 
jaxõgüxü̃ ga Epéchiuarü ĩãnewa 
jexmagüxü̃ca̱x ümatüxü̃ 
 
2
  
1 “Rü nhu̱xma chanaxwa̱xe i ngẽma 
Epéchiuwa ngẽxmagüxü̃ i 
jaxõgüxü̃ãrü ãẽ̱xgacüca̱x cunaxümatü, 
rü nhacurügü nüxü̃: ‘Nhaã nixĩ i norü 
ore ja jima ngẽma jaxõgüxü̃tanügu 
jarüxũũü̃cü rü norü tügüneme̱xẽmaã 
nüxna daucü i ngẽma jaxõgüxü̃ãrü 
ãẽ̱xgacügü’. 2 Rü nhanagürü i nümax: 
‘Chama nüxü̃ chacua̱x i guxü̃ma i 
ngẽma cuxüxü̃. Rü nüxü̃ chacua̱x na 
nhuxãcü poraãcü choxü̃́ cupuracüxü̃ rü 
nhuxãcü cunaxüamaxü̃ i ngẽma puracü 
woo ngẽmaca̱x muxü̃ma i guxchaxü̃gü 
cuxca̱x ínguxgu. Rü nüxü̃ chacua̱x na 
tama curü me jiĩxü̃ i ngẽma duü̃xü̃gü i 
chixexü̃ ügüxü̃. Rü ngẽxgumarüü̃ ta 
nüxü̃ chacua̱x na meã cunangugüarü 
maxü̃ã́xü̃ i ngẽma duü̃xü̃gü i nügü 
ixugüxü̃ na Tupana imugüxü̃ jixĩgüxü̃ 
notürü tama aixcuma ixĩgüxü̃ na 
Tupana jamugüxü̃. Rü cuma rü nüxü̃ 
cucua̱xama na idorata̱a̱xmaregüxü̃ 
jixĩgüxü̃. 3 Rü woo naguxcha i ngẽma 
puracü i chauxca̱x cuxüxü̃, notürü 
cunaxüama. Rü woo chaugagu poraãcü 
ngúxü̃ na cuingexü̃, notürü jaxna namaã 
cuxĩnü, rü tama nüxü̃ curüchau. 
4 Notürü nangẽxma i wüxi i cuxüxü̃ i 
tama chorü me ixĩxü̃. Rü ngẽma nixĩ na 
tama noxrirüü̃ choxü̃ cungechaü̃xü̃ i 
nhu̱xmax. 5 Rü ngẽmaca̱x i nhu̱xma na 
ngẽma chixexü̃gu cunguxü̃, rü name 
nixĩ i nüxna cucua̱xãchi na nhuxãcü 
choxü̃ cungechaü̃xü̃ ga noxrix. Rü name 
nixĩ i nüxü̃ curüxo i curü chixexü̃ rü 
noxrirüü̃ choxü̃ cungechaü̃ãcüma mexü̃ 
cuxü. Notürü ngẽxguma chi tama nüxü̃ 
curüxoxgu i curü chixexü̃, rü paxa tá 
cuxü̃ íchajadau, rü tá cuxü̃ chaxo na 
tama ngẽma togü i jaxõgüxü̃tanüwa 
cuxãchicaxü̃ca̱x. 6 Notürü nangẽxma i 
wüxi i cuxüxü̃ i chorü me ixĩxü̃. Rü 
ngẽma nixĩ na nachi cuxaixü̃ i ngẽma 
chixexü̃ i naxügüxü̃ i ngẽma 
Nicoraítagü. Rü chama rü ta nachi 
chaxai i ngẽma chixexü̃ i naxügüxü̃’. 
7 Rü jíxema ãchixẽ́xẽ rü name nixĩ i 
naga taxĩnü i ngẽma Tupanaãẽ i Üünexü̃ 
nüxü̃ ixuxü̃ namaã i ngẽma 
jaxõgüxü̃tücumügü”. Rü nhanagürü: 
“Jíxema nüxü̃ rüporamaẽxẽ i chixexü̃ 
rü tá tüxü̃ nüxü̃ chamu̱xnetaxẽẽ i norü o 
i ngẽma ori i tüxü̃ maxẽxẽẽxü̃ i 
APOCARÍCHIU 1 
,  
2 
O Novo Testamento na língua ticuna do Brasil, 2da ed. ©2009, Liga Bíblica
626 
Tupanaãrü orinecüwa ngẽxmaxü̃”, 
nhanagürü i Naãẽ i Üünexü̃. 
 
Ore ga jema jaxõgüxü̃ ga Esmiraarü 
ĩãnewa jexmagüxü̃ca̱x ümatüxü̃ 
8 Rü jema chamaã idexaxü̃ rü 
nhanagürü ta: 
“Chanaxwa̱xe i Esmirawa 
ngẽxmagüxü̃ i jaxõgüxü̃ãrü ãẽ̱xgacüca̱x 
cunaxümatü, rü nhacurügü tá: ‘Nhaã 
nixĩ i norü ore ja jima nüxĩra jexmacü 
rü guxü̃guma ngẽxmaẽchacü ga 
paxaãchi jucü rü wena maxü̃cü’. 9 Rü 
nhanagürü i nümax: 
‘Chama nüxü̃ chacua̱x i guxü̃ma i 
ngẽma cuxüxü̃. Rü nüxü̃ chacua̱x na 
nhuxãcü ngúxü̃ cuingexü̃. Rü nüxü̃ 
chacua̱x na cungearü dĩẽruã́xü̃ i nhama 
i naãnewa, notürü dauxü̃guxü̃ i 
naãnewa cuxü̃́ nangẽxma i ngẽma 
taguma gúxü̃. Rü nüxü̃ chacua̱x na 
nhuxãcü chixri cuchiga jadexagüxü̃ i 
ngẽma duü̃xü̃gü i nügü ixugüxü̃ na 
Judéugü jixĩgüxü̃. Notürü i nümagü rü 
aixcuma Chatanáãrü duü̃xü̃gümare 
nixĩgü. 10 ¡Rü tãṹ i cumuü̃xü̃ naxca̱x i 
ngẽma ngúxü̃ i tá cuingexü̃! Rü ṉg̱oxo i 
Chataná rü tá norü duü̃xü̃güxü̃ namu na 
pocupataü̃gu pexü̃ napocuexü̃ca̱x i 
nhuxre i pema na ngẽmaãcü pexü̃ 
naxüxü̃ca̱x. Rü nhuxre i ngunexü̃ tá 
ngúxü̃ peingegü. Notürü woo ngẽmaãcü 
ngúxü̃ peingegügu rü chanaxwa̱xe i 
choxü̃́ cujaxõõma nhu̱xmatáta cuju̱x. Rü 
chama rü tá cuxna chanaxã i curü 
ãmare i maxü̃ i taguma gúxü̃’. 11 Rü 
jíxema ãchixẽ́xẽ rü name nixĩ i naga 
taxĩnü i ngẽma Tupanaãẽ i Üünexü̃ 
nüxü̃ ixuxü̃ namaã i ngẽma 
jaxõgüxü̃tücumügü”. Rü nhanagürü: 
“Jíxema nhama i naãnewa nüxü̃ 
rüporamaẽxẽ i chixexü̃, rü tãũxü̃táma 
Tupana ṉg̱oxogüxü̃ ípocuexü̃wa tüxü̃ 
nawogü”, nhanagürü i Naãẽ i Üünexü̃. 
 
Ore ga jema jaxõgüxü̃ ga 
Pérgamuãrü ĩãnewa jexmagüxü̃ca̱x 
ümatüxü̃ 
12 Rü jema chamaã idexaxü̃ rü 
nhanagürü ta: 
“Chanaxwa̱xe i Pérgamuwa 
ngẽxmagüxü̃ i jaxõgüxü̃ãrü ãẽ̱xgacüca̱x 
cunaxümatü, rü nhacurügü tá: ‘Nhaã 
nixĩ i norü ore ja jima nüxü̃́ 
nangẽxmacü i ngẽma tara i 
guxü̃cüwawa téxü̃’. 13 Rü nhanagürü i 
nümax: 
‘Chama nüxü̃ chacua̱x na jima ĩãne ja 
Chataná poraãcü namaã ícuáxü̃newa na 
cumaxü̃xü̃. Notürü woo ngẽxma na 
cuxãchiü̃xü̃, rü tama choxü̃ ícuta̱x. Rü 
woo jexguma chorü orearü uruü̃ ga 
mecü ga Atípaxü̃ jama̱xgügu nagu ga 
guma ĩãne ga nawa Chataná 
duü̃xü̃gümaã ícuáxü̃ne, rü tama nüxü̃ 
curüxo na choxü̃́ cujaxõõmaxü̃. 
14 Notürü nangẽxma i nhuxre i ṯacü i 
cuxüxü̃ i tama chorü me ixĩxü̃. Rü 
ngẽma nixĩ na cugüxü̃tawa 
cunangẽxmagüxẽẽxü̃ i nhuxre i curü 
duü̃xü̃gü i tama nüxü̃ rüxoechaü̃xü̃ i 
ngẽma ngu̱xẽẽtae ga nuxcüma Barã́ũ 
Judéugüarü ãẽ̱xgacü ga Baráquixü̃ 
namaã ucu̱xẽxü̃ na chixexü̃gu 
Judéugüxü̃ najixẽẽxü̃ca̱x. Rü jema 
Judéugü rü jema ucu̱xẽgagu nawa naxĩ 
ga jema petagü ga togü ügüxü̃ naxca̱x 
ga norü tupananetachicüna̱xãgü. Rü 
jexgumarüü̃ ta jema ucu̱xẽgagu nixĩ ga 
naĩ ga ngemaã namaxẽxü̃ ga Judéugü. 
APOCARÍCHIU 2 
O Novo Testamento na língua ticuna do Brasil, 2da ed. ©2009, Liga Bíblica
627 
Rü nhu̱xma i nhuxre i curü duü̃xü̃gü i 
Pérgamuwa ngẽxmagüxü̃ rü nagu naxĩ 
ga jema nuxcümaxü̃xü̃ ga ngu̱xẽẽtae ga 
chixexü̃, rü tama nüxü̃ narüxoechaü̃. 
15 Rü ngẽxgumarüü̃ ta ngẽ́ma 
cunangẽxmagüxẽẽ i nhuxre i duü̃xü̃gü i 
tama nüxü̃ rüxoechaü̃xü̃ i ngẽma 
Nicoraítagüarü ngu̱xẽẽtae i Barã́ũãrü 
ngu̱xẽẽtaeruü̃ chixexü̃. 16 Rü ngẽmaca̱x 
chanaxwa̱xe i nüxü̃ curüxo i ngẽma 
chixexü̃. Rü ngẽxguma chi tama nüxü̃ 
curüxoxgu, rü paxa tá ngẽ́ma cuxü̃tawa 
chaxũ rü ngẽma tara i chaua̱xwa 
ngẽxmaxü̃maã tá ngẽma duü̃xü̃güxü̃ 
chadai’. 17 Rü jíxema ãchixẽ́xẽ rü name 
nixĩ i naga taxĩnü i ngẽma Tupanaãẽ i 
Üünexü̃ nüxü̃ ixuxü̃ namaã i ngẽma 
jaxõgüxü̃tücumügü”. Rü nhanagürü: 
“Jíxema nüxü̃ rüporamaẽxẽ i chixexü̃ 
rü tá tüxna chanaxã i põũ i dauxü̃cü̱̃ã̱x. 
Rü tá tüxna chanaxã ja wüxi ja nuta ja 
chócü i wüxi i naẽ́ga i ngexwacaxü̃xü̃ 
nagu ümatücü rü jíxema 
najaxuxexicatama nüxü̃ cuáxü̃”, 
nhanagürü i Naãẽ i Üünexü̃. 
 
Ore ga jema jaxõgüxü̃ ga Tiatíraarü 
ĩãnewa jexmagüxü̃ca̱x ümatüxü̃ 
18 Rü jema chamaã idexaxü̃ rü 
nhanagürü ta: 
“Chanaxwa̱xe i Tiatírawa ngẽxmagüxü̃ 
i jaxõgüxü̃ãrü ãẽ̱xgacüca̱x cunaxümatü, 
rü nhacurügü tá: ‘Nhaã nixĩ i norü ore 
ja jima Tupana Nane ja nhama 
üxüemarüü̃ ij̱auraxetücüücü rü 
nacutügü rü nhama cobri i meãma 
ípixü̃rüü̃ ixĩxü̃ne’. 19 Rü nhanagürü i 
nümax: 
‘Chama nüxü̃ chacua̱x i guxü̃ma i 
ngẽma mexü̃ i cuxüxü̃. Rü nüxü̃ chacua̱x 
na nhuxãcü cumücügüxü̃ cungechaü̃xü̃, 
rü nhuxãcü meãma choxü̃́ na cujaxõxü̃, 
rü nhuxãcü nüxü̃ na curüngü̃xẽẽxü̃ i 
ngẽma togü i jaxõgüxü̃, rü nhuxãcü 
jaxna namaã cuxĩnüxü̃ i guxchaxü̃gü. 
Rü nüxü̃ chacua̱x i nhu̱xma na noxriarü 
jexera cunaxüxü̃ i ngẽma cuxü̃́ 
chanaxwa̱xexü̃. 20 Notürü nangẽxma i 
wüxi i cuxüxü̃ i tama chorü me ixĩxü̃. 
Rü ngẽma nixĩ na ngẽ́ma 
cunangẽxmaxẽẽẽchaxü̃ i ngẽma ngexü̃ i 
Jesabéu i nügü ixuxü̃ na Tupanaãrü 
orearü uruü̃ na jiĩxü̃, notürü norü 
ngu̱xẽẽtaemaã chorü duü̃xü̃güxü̃ ngẽ́ma 
womüxẽẽxü̃ na chixri namaxẽxü̃ca̱x, rü 
naĩ i ngemaã inapegüxü̃ca̱x, rü 
nangõ̱xgüãxü̃ca̱x i ngẽma õnagü i togü 
norü tupananetachicüna̱xãgüca̱x ḏaixü̃ 
na ngẽmamaã nüxü̃ jacua̱xüü̃güxü̃ca̱x. 
21 Rü chama rü marü ngĩxü̃ 
íchanaṉg̱uxẽẽ rü jaxna ngĩmaã chaxĩnü 
na nüxü̃ naxoxü̃ca̱x i ngẽma ngĩcüma i 
chixexü̃, notürü tama inaxwa̱xe na nüxü̃ 
naxoxü̃ rü ínatáãxü̃ i ngẽma ngĩrü 
chixexü̃ i naxüxü̃. 22 Rü nhu̱xma i ngẽma 
nge rü tá ngĩxü̃ chiḏaawexẽẽ na ngĩrü 
ngürücarewa ngúxü̃ jangexü̃ca̱x, rü 
ngẽma duü̃xü̃gü i ngĩmaã ipexü̃ i ngẽma 
nge rü nümagü rü tá ta ngúxü̃ na 
jangegüxü̃ca̱x ega tama nüxü̃ naxoegu i 
ngẽma chixexü̃ i ngĩmaã naxügüxü̃. 
23 Rü tá chanadai i ngĩxãcügü i ngẽma 
nge. Rü ngẽmawa tá nüxü̃ nacua̱xgü i 
guxü̃ma i jaxõgüxü̃ na aixcuma nüxü̃ 
chacuáxü̃ i ngẽma naãẽwa nagu 
naxĩnüxü̃ i wüxichigü i duü̃xü̃. Rü 
wüxichigü i pemax rü tá pexü̃́ 
chanaxütanü ngẽma na nhuxãcü 
pemaxẽxü̃ãcüma rü nhuxãcü 
penaxüxü̃ãcüma. 24-25 Notürü pemagü i 
APOCARÍCHIU 2 
O Novo Testamento na língua ticuna do Brasil, 2da ed. ©2009, Liga Bíblica
628 
Tiatíracü̱̃ã̱x i tama nagu ĩxẽ i ngẽma 
ngexü̃ãrü ngu̱xẽẽtae i chixexü̃ rü 
taguma nawa ngúexe i ngẽma ore i togü 
naxugügu rü Chatanáãrü ore i ẽxü̃guxü̃ 
ixĩxü̃, rü pemaã nüxü̃ chixu rü ngẽma 
pexü̃́ chanaxwa̱xexü̃ nixĩ na meã namaã 
penguxü̃güxü̃ rü naga pexĩnüẽxü̃ i 
ngẽma chorü ore nhu̱xmatáta íchangu i 
chamax. Rü ngẽxĩcatama nixĩ i pexü̃́ 
chanaxwa̱xexü̃. 26 Rü jíxema nüxü̃ 
rüporamaẽgüxe i ngẽma chixexü̃ rü 
naxügüamaxẽ i ngẽma tüxü̃́ 
chanaxwa̱xexü̃ nhu̱xmatáta tajuemare, 
rü tá chaugüxü̃tawa tüxü̃ chaxüchica na 
wüxigu chamaã guxü̃ãrü ãẽ̱xgacü 
tixĩgüxü̃ca̱x. 27 Rü jema Chaunatü 
ãẽ̱xgacüxü̃ choxü̃ na ixĩxẽẽxü̃rüü̃ tá 
tüxna chanaxã i pora na guxü̃ i 
nachiü̃ãnegümaã taporaexü̃ca̱x. Rü 
ngẽxguma nhama i naãnecü̱̃ã̱x i 
duü̃xü̃gü tama tümaga ĩnüẽgu rü nhama 
wüxi i tü̃xü̃ ngĩxü̃ ipuxẽẽxü̃rüü̃ tá 
namaã tixĩgü rü poraãcü tá tanapocue. 
28 Rü tá tüxna chanaxã ja jima 
woramacuri ja pa̱xmama nüxü̃ idaucü’. 
29 Rü jíxema ãchixẽ́xẽ rü name nixĩ i 
naga taxĩnü i ngẽma Tupanaãẽ i Üünexü̃ 
nüxü̃ ixuxü̃ namaã i ngẽma 
jaxõgüxü̃tücumügü” nhanagürü. 
 
Ore ga jema jaxõgüxü̃ ga Sardiarü 
ĩãnewa jexmagüxü̃ca̱x ümatüxü̃ 
 
3
  
1 Rü jema chamaã idexaxü̃ rü 
nhanagürü ta: 
“Chanaxwa̱xe i Sardiwa ngẽxmagüxü̃ i 
jaxõgüxü̃ãrü ãẽ̱xgacüca̱x cunaxümatü, 
rü nhacurügü tá: ‘Nhaã nixĩ i norü ore 
ja Tupana Nane ja Naãẽ i Üünexü̃ nawa 
ngẽxmacü ja jima 7 ja woramacuri nüxü̃́ 
ngẽxmacü’. Rü nhanagürü i nümax: 
‘Chama nüxü̃ chacua̱x i guxü̃ma i ngẽma 
cuxüxü̃. Rü nüxü̃ chacua̱x ta rü woo 
guxü̃wama duü̃xü̃gü nüxü̃ ixugügu na 
Tupanaca̱x namaxẽxü̃ i ngẽma jaxõgüxü̃ 
i cuxü̃tawa ngẽxmagüxü̃ notürü tama 
aixcuma nixĩ i ngẽma, erü ngẽma 
jaxõgüxü̃ rü tama aixcuma choxü̃́ 
najaxõgü rü tama aixcuma chauxca̱x 
namaxẽ. 2 Rü name nixĩ i cuḇaixãchi rü 
cugü ícuicua̱x rü cujangüxẽẽ i ngẽma 
íraxü̃ i mexü̃ i cuxü̃́ íjaxüxü̃ i marü 
ijarüxoxchaü̃xü̃. Erü nüxü̃ chadau rü 
ngẽma cuxüxü̃ rü tama Tupanape̱xewa 
name. 3 ¡Rü nüxna nacua̱xãchi ga jema 
ngu̱xẽẽtae ga mexü̃ ga noxri nüxü̃ 
cuxĩnüxü̃ rü cujaxuxü̃, rü nagu ixũ! ¡Rü 
nüxü̃ rüxo i ngẽma chixexü̃ i cuxüxü̃! 
Notürü ngẽxguma tama nüxü̃ curüxoxgu 
i curü chixexü̃, rü nhama wüxi i 
ngĩ́ta̱xáxü̃ i ngürüãchi ínguxü̃rüü̃ tá 
cuxü̃tawa chaxũ. Rü tãũxü̃táma nüxü̃ 
cucua̱x na nhuxguacü jiĩxü̃. 4 Notürü 
ngẽ́ma Sardiwa cuxü̃́ nangẽxma i 
nhuxre i duü̃xü̃gü i mexü̃ i tama nhama 
i naãneãrü chixexü̃maã nügü ãũãchiarü 
maxü̃ã̱xgüxü̃. Rü nümagü rü tá 
cómüxü̃maã nixãxchiru rü ngẽmaãcü tá 
chamaã inaxĩ, erü nümagü rü duü̃xü̃gü i 
mexü̃ i chauxca̱x maxẽxü̃ nixĩgü. 5 Rü 
jíxema nüxü̃ rüporamaẽgüxe i chixexü̃, 
rü tá cómüxü̃maã tixãxchiru. Rü 
tãũxü̃táma nawa tüxü̃ íchapiéga i 
ngẽma chorü popera i nagu 
chajawügüxü̃ i ngẽma duü̃xü̃gü i nüxü̃́ 
nangẽxmaxü̃ i maxü̃ i taguma gúxü̃. Rü 
Chaunatüpe̱xewa rü guxü̃ma i norü 
orearü ngeruü̃gü i dauxü̃cü̱̃ã̱xgüpe̱xewa 
tá tüxü̃ chixu na chorü duü̃xü̃gü 
tixĩgüxü̃’. 6 Rü jíxema ãchixẽ́xẽ rü name 
nixĩ i naga taxĩnü i ngẽma Tupanaãẽ i 
APOCARÍCHIU 2 
,  
3 
O Novo Testamento na língua ticuna do Brasil, 2da ed. ©2009, Liga Bíblica
629 
Üünexü̃ nüxü̃ ixuxü̃ namaã i ngẽma 
jaxõgüxü̃tücumügü”. 
 
Ore ga jema jaxõgüxü̃ ga 
Firadéufiaarü ĩãnewa 
jexmagüxü̃ca̱x ümatüxü̃ 
7 Rü jema chamaã idexaxü̃ rü 
nhanagürü ta: 
“Chanaxwa̱xe i Firadéufiawa 
ngẽxmagüxü̃ i jaxõgüxü̃ãrü ãẽ̱xgacüca̱x 
cunaxümatü rü nhacurügü tá: ‘Nhaã 
nixĩ i norü ore ja jima Üünecü ja 
aixcuma Cristu ixĩcü ja Dawírüü̃ 
ãẽ̱xgacü ja tacü ixĩcü ja nüxü̃́ 
nangẽxmacü i pora na jawãxnaãxü̃ca̱x 
rü nawãxtaãxü̃ca̱x i dauxü̃guxü̃ i naãne. 
Rü ngẽxguma texéca̱x jawãxnaãgu, rü 
taxucürüwama texé tümacha̱xwa 
tanawãxta. Rü ngẽxguma texécha̱xwa 
nawãxtaãgu, rü taxucürüwa texé 
tümaca̱x tajawãxna’. 8 Rü nhanagürü i 
nümax: 
‘Chama nüxü̃ chacua̱x i guxü̃ma i 
ngẽma cuxüxü̃. Rü dücax, cuxü̃́ 
chanatauxchaxẽẽ na togümaã nüxü̃ 
cuixuxü̃ca̱x i chorü ore, rü taxucürüwa 
texé cuxna tanachu̱xu na cunaxüxü̃ca̱x i 
ngẽma puracü. Rü chama nüxü̃ chacua̱x 
na tama aixcuma cuporaxü̃chixü̃, erü 
noxretama nixĩ i ngẽma jaxõgüxü̃ i 
cuxü̃tawa ngẽxmagüxü̃. Notürü cuma rü 
naga cuxĩnü i chorü ore, rü tama 
icujacu̱x na chorü duü̃xü̃ cuiĩxü̃. 9 Rü 
ngẽmaca̱x i ngẽma duü̃xü̃gü i 
Chatanáarü ixĩgüxü̃ i nügü ixugüxü̃ na 
chorü duü̃xü̃gü jixĩgüxü̃ notürü tama 
aixcuma choxrü ixĩgüxü̃, rü tá chanamu 
na cupe̱xegu nacaxã́pü̱xügüxü̃ca̱x na 
nüxü̃ nacua̱xgüxü̃ca̱x na aixcuma cuxü̃ 
changechaü̃xü̃. 10 Cuma rü meãma 
cujanguxẽẽ i ngẽma cuxü̃ chamuxü̃ na 
aixcuma cujaxõõmaxü̃ naẽ́tüwa i ngẽma 
guxchaxü̃gü i cuxü̃ ngupetüxü̃. Rü 
ngẽmaca̱x tá cuxü̃ íchapoxü̃ na tama 
cuxna nanguxü̃ca̱x i ngẽma guxchaxü̃ i 
taxü̃ i nhama i naãnewa tá ínguxü̃ na 
guxü̃ma i nhama i naãnecü̱̃ã̱x i 
duü̃xü̃güxü̃ naxüxü̃ca̱x. 11 Rü paxa tá 
ngẽ́ma cuxü̃tawa chaxũ. Rü chanaxwa̱xe 
i nhu̱xma meã cumaxü̃xü̃rüü̃ meã 
cumaxecha, na taxúema cuxna 
napuxü̃ca̱x i ngẽma curü ãmare. 12 Rü 
jíxema nüxü̃ rüporamaẽgüxe i guxü̃ma i 
chixexü̃, rü Chaunatü ja Tupanaxü̃tawa 
tá tüxü̃ changẽxmagüxẽẽ na tagutáma 
ngẽ́ma ítachoxü̃xü̃ca̱x. Rü tümagu tá 
chanaxümatü i naẽ́ga ja Chaunatü ja 
Tupana. Rü ngẽxgumarüü̃ tá ta tümagu 
chanaxümatü i naẽ́ga ja Tupanaãrü ĩãne 
ja Jerucharéü̃ ja ngexwacaxü̃ne ja 
Tupanaxü̃tawa i dauxü̃guxü̃ i naãnewa 
írüxĩxü̃ne. Rü ngẽxgumarüü̃ tá ta 
tümagu chanaxümatü i chauéga i 
ngexwacaxü̃xü̃’. 13 Rü jíxema ãchixẽ́xẽ 
rü name nixĩ i naga taxĩnü i ngẽma 
Tupanaãẽ i Üünexü̃ nüxü̃ ixuxü̃ namaã i 
ngẽma jaxõgüxü̃tücumügü”. 
 
Ore ga jema jaxõgüxü̃ ga 
Raodichéawa jexmagüxü̃ca̱x 
ümatüxü̃ 
14 Rü jema chamaã idexaxü̃ rü 
nhanagürü ta: 
“Chanaxwa̱xe i Raodichéawa 
ngẽxmagüxü̃ i jaxõgüxü̃ãrü ãẽ̱xgacüca̱x 
cunaxümatü rü nhacurügü tá: ‘Nhaã 
nixĩ i norü ore ja jima aixcuma ixĩcü ja 
aixcuma janguxẽẽcü i ngẽma nüxü̃ 
jaxuxü̃ rü ore i aixcuma 
ixĩxü̃xü̃xicatama ixucü. Rü nüma nixĩ ga 
APOCARÍCHIU 3 
O Novo Testamento na língua ticuna do Brasil, 2da ed. ©2009, Liga Bíblica
630 
inaxügüãxü̃ ga guxü̃ma ga jema Tupana 
üxü̃’. 15 Rü nhanagürü i nümax: 
‘Chama nüxü̃ chacua̱x i guxü̃ma i 
ngẽma cuxüxü̃. Rü nüxü̃ chacua̱x na 
tama wüxi i duü̃xü̃ i chauchi aixü̃ 
cuiĩxü̃, notürü tama wüxi i duü̃xü̃ i 
aixcuma choxü̃ ngechaü̃xü̃ cuixĩ. Rü 
chierü noxtacüma wüxi i duü̃xü̃ i 
chauchi aixü̃ cuixĩgu rü e̱xna noxtacüma 
wüxi i duü̃xü̃ i aixcuma choxü̃ 
ngechaü̃xü̃ cuixĩgu. 16 Notürü nhu̱xma 
na íraruwatama choxü̃ cungechaü̃xü̃, rü 
ngẽmaca̱x tá cuxü̃ íchata̱x. Erü tama 
noxtacüma wüxi i duü̃xü̃ i chauchi aixü̃ 
cuixĩ rü tama noxtacüma wüxi i duü̃xü̃ i 
aixcuma choxü̃ ngechaü̃xü̃ cuixĩ. 17 Rü 
cuma cugü cuixuxgu rü cumuãrü 
dĩẽruã̱x, rü cumuãrü ngẽmaxü̃ã̱x, rü 
meãma cuxü̃ naxüpetü, rü taxuü̃ma 
cuxü̃́ nataxu. Notürü i cuma rü tama 
nüxna cucua̱xãchi na chape̱xewa rü 
wüxi i taxuwama mexü̃ cuiĩxü̃, rü wüxi i 
ngechaü̃xü̃chi cuiĩxü̃, rü wüxi i taxuü̃ma 
cuxü̃́ ngẽxmaxẽ cuiĩxü̃, rü nhama wüxi i 
ngexetüxü̃rüü̃ cuiĩxü̃, rü nhama wüxi i 
ngexchiruxü̃rüü̃ cuiĩxü̃. 18 Rü nhu̱xma rü 
cuxü̃ chaxucu̱xẽ na chauxü̃tawa naxca̱x 
cutaxexü̃ca̱x i uiru i marü üxüwa figuxü̃ 
i nüxĩcatama ixĩxü̃. Rü ngẽmaãcü tá 
aixcuma cuxü̃́ nangẽxma i curü 
ngẽmaxü̃. Rü ngẽxgumarüü̃ ta cuxü̃ 
chaxucu̱xẽ na chauxü̃tawa naxca̱x 
cutaxexü̃ca̱x i cuxchiru i cómüxü̃ na 
ngẽmagu cuicúxü̃ca̱x na taxúema cuxü̃ 
dauxü̃ca̱x na cungexchiruxü̃. Rü 
ngẽxgumarüü̃ ta cuxü̃ chaxucu̱xẽ na 
chauxü̃tawa naxca̱x cutaxexü̃ca̱x i curü 
ma̱ĩ̱xẽtüxü̃ na curümexẽtüxü̃ca̱x na 
wena cuidauchixü̃ca̱x. 19 Chama rü tüxü̃ 
chaxucu̱xẽ rü tüxü̃ ichajarüwe̱xãchixẽẽ 
ja guxãma ja jíxema tüxü̃ 
changechaü̃xẽ. Rü ngẽmaca̱x name nixĩ 
i nüxü̃ curüxo i cucüma i chixexü̃, rü 
aixcuma choxü̃ cungechaü̃ rü cunaxü i 
ngẽma cuxü̃́ chanaxwa̱xexü̃. 20 Rü dücax, 
chama rü ĩã̱xwa changẽxmaẽcha. Rü 
ngẽ́ma Tu tu tu nhacharügüecha. Rü 
ngẽxguma texé choxü̃ ĩnügu rü 
chauxca̱x tajawãxnagu, rü tá 
tümaxü̃tagu chaxücu. Rü tümamaã tá 
chachibü rü tüma i chamaã. 21 Rü 
jíxema nüxü̃ rüporamaẽgüxe i chixexü̃, 
rü tá chaugüxü̃tawa tüxü̃ charütogüxẽẽ 
na chamaã ãẽ̱xgacü tixĩgüxü̃ca̱x, 
jexgumarüü̃ ga chama rü nüxü̃ na 
charüporamaẽxü̃ ga chixexü̃, rü 
nhu̱xmachi Chaunatüxü̃tawa na 
chajarütoxü̃rüü̃ na namaã ãẽ̱xgacü 
chiĩxü̃ca̱x’. 22 Rü jíxema ãchixẽ́xẽ rü 
name nixĩ i naga taxĩnü i ngẽma 
Tupanaãẽ i Üünexü̃ nüxü̃ ixuxü̃ namaã i 
ngẽma jaxõgüxü̃tücumügü”, nhanagürü 
ga jema chamaã idexaxü̃. 
 
Tupanaxü̃ nataxẽẽgü i 
 
dauxü̃guxü̃ i naãnewa 
 
4
  
1 Rü jemawena ga chama ga Juã́ũ 
rü nüxü̃ chadau ga wüxi ga ĩã̱x ga 
iwãxnaxü̃ ga dauxü̃guxü̃ ga naãnewa. 
Rü jema naga ga nacornetagaraü̃xü̃ ga 
noxri nüxü̃ chaxĩnüxü̃ ga chamaã 
idexaxü̃, rü nhanagürü choxü̃: 
“¡Nuxã naxĩnagü! Rü tá cuxü̃ nüxü̃ 
chadauxẽẽ i ngẽma nhamaü̃cüüwena tá 
ngupetüxü̃”, nhanagürü. 2 Rü 
jexgumatama ga chama rü Tupanaãẽ i 
Üünexü̃ rü chauãẽmaã inacua̱x, rü 
dauxü̃wa nanaga. Rü jéma dauxü̃guxü̃ ga 
naãnewa nüxü̃ chadau ga wüxi ga 
tochicaxü̃ ga mexẽchixü̃ ga jéma Tupana 
APOCARÍCHIU 3 
,  
4 
O Novo Testamento na língua ticuna do Brasil, 2da ed. ©2009, Liga Bíblica
631 
nawa rütoxü̃. 3 Rü guma jema 
tochicaxü̃wa rütocü, rü nhama nuta ja 
mexẽchicü ja jasperüü̃ nixĩ na namexü̃ rü 
nhama nuta ja sardóniũrüü̃ nixĩ na 
namexü̃. Rü jema tochicaxü̃ẽ́tüwa 
najexma ga wüxi ga chirapa ga nhama 
nuta ga esmeráudarüü̃ mexẽchicü. 4 Rü 
jema tochicaxü̃cüwawa najexmagü ga 24 
ga togü ga tochicaxü̃gü ga nüxü̃ 
ínumaẽguãchixü̃. Rü jema 
tochicaxü̃güwa narütogü ga 24 ga 
ãẽ̱xgacügü ga jaxõgüxü̃ãrü ixĩgüxü̃. Rü 
cómüxü̃maã nixãxchiru rü uirunaxca̱x 
nixĩ ga norü nga̱xcueruü̃gü. 5 Rü jema 
nachica ga Tupana írütoxü̃wa ínaxũxü̃ ga 
ba̱i̱xbe̱xanexü̃ rü duruanexü̃ rü nagagü. 
Rü jema tochicaxü̃pe̱xewa najexma ga 7 
ga omügü ga jéma naĩgüxü̃. Rü jema 
omügü nixĩ ga Tupanaãẽ i Üünexü̃ ga 
jema 7 ga jaxõgüxü̃tücumümaã icuáxü̃. 
6 Rü jema Tupanaãrü tochicaxü̃pe̱xewa rü 
nhama dexáétüwarüü̃ ixĩxü̃maã nachaxu 
rü nichipetü woruarüü̃. Rü jema 
tochicaxü̃xü̃ ínachomaẽguãchi ga 
ãgümücü ga dauxü̃cü̱̃ã̱x ga maxẽxü̃ ga 
guxü̃wama ãxẽtüxü̃ naweama rü 
nape̱xewa. 7 Rü wüxi ga jema dauxü̃cü̱̃ã̱x 
ga maxẽxü̃ rü nanaxairaxü̃. Rü jema to rü 
nanawocaraxü̃. Rü jema norü tamaẽ̱xpü̱x 
rü nanaduü̃xü̃chametüraxü̃. Rü jema 
norü ãgümücü rü nanaxĩjü 
gonagüxü̃raxü̃. 8 Rü jema ãgümücü ga 
dauxü̃cü̱̃ã̱x ga maxẽxü̃, rü wüxichigü 
nüxü̃́ najexma ga 6 ga naxpe̱xatügü. Rü 
guxü̃wama ga naxpe̱xatüétüwa rü 
naxpe̱xatütüü̃wa rü namuxẽtü. Rü 
ngunecü rü chütacü rü 
nhanagürügüecha: 
“Naxüüne, naxüüne, naxüüne nixĩ ja 
tórü Cori ja Tupana ja guxü̃ẽ́tüwa 
ngẽxmacü rü woetama ngẽxmaẽchacü”, 
nhanagürügüecha. 9-10 Rü jema 
dauxü̃cü̱̃ã̱x ga maxẽxü̃, rü jexguma nüxü̃ 
jacua̱xüü̃güü̃xgu ga guma tochicaxü̃wa 
rütocü, rü moxẽ nüxna naxãgügu, rü 
jema 24 ga ãẽ̱xgacügü ga jaxõgüxü̃ãrü 
rü jima woetama ngẽxmaẽchacüpe̱xegu 
nacaxã́pü̱xügü, rü nüxü̃ nicua̱xüü̃gü, rü 
nape̱xegu nananu ga norü 
nga̱xcueruü̃gü. 11 Rü nhanagürügü: 
“Pa Torü Cori, Pa Torü Tupanax, cuxü̃ 
nixĩ i namexü̃ na ticua̱xüü̃güxü̃ rü cuxü̃ 
tataxẽẽgüxü̃, erü guxü̃ẽ́tüwa cungẽxma. 
Jerü cuma cunaxü ga guxü̃ma rü curü 
ngúchaü̃gagu nixĩ i nangóxü̃ i 
nhu̱xmax”, nhanagürügü. 
 
Popera ga idixixü̃chiga rü 
Tupana Nane ga nhama wüxi ga 
carnerurüü̃ imácüchiga 
 
5
  
1 Rü nhu̱xmachi nüxü̃ chadau ga 
guma tochicaxü̃wa rütocü, rü norü 
tügüneme̱xẽwa nanange ga wüxi ga 
popera ga idixixü̃. Rü düxétüwa rü 
aixepewa rü naxãmatü ga jema popera. 
Rü 7 wa ninhaxtachipe̱xe. 2 Rü nüxü̃ 
chadau ga wüxi ga norü orearü ngeruü̃ 
ga dauxü̃cü̱̃ã̱x ga poraxü̃chixü̃ ga 
tagaãcü íc̱axü̃ rü nhaxü̃: 
“¿Texé tixĩ ja jíxema mexe na 
tajagaxuchitanüxü̃ i norü 
nhaxtachipe̱xexü̃ rü ítajawẽgüxü̃ i nhaã 
popera?” nhaxü̃. 3 Notürü woo ga 
dauxü̃guxü̃ ga naãnewa rü bai ga 
nhama ga naãnewa rü bai ga 
juexü̃tanüwa, rü tataxuma ga texé ga 
mexe na ítajadixgüxü̃ rü nüxü̃ 
tadaumatüxü̃ na nhuxũ nhaxü̃ ga jema 
popera. 4 Rü chama rü poraãcü chaxaxu 
jerü tataxuma ga texé ga mexẽ na 
APOCARÍCHIU 4 
,  
5 
O Novo Testamento na língua ticuna do Brasil, 2da ed. ©2009, Liga Bíblica
632 
ítajadixgüxü̃ rü nüxü̃ tadaumatüxü̃ na 
nhuxũ nhaxü̃ ga jema popera. 5 Rü 
nhu̱xmachi wüxi ga jema 24 ga 
ãẽ̱xgacügü ga jaxõgüxü̃ãrü, rü 
nhanagürü choxü̃: 
“¡Tãṹ i cuxaxuxü̃! Erü jima Cristu ja 
Poracü ja Judátaa ixĩcü ja ãẽ̱xgacü ja 
Dawítaa ixĩcü, rü marü nüxü̃ narüjexera 
i guxü̃ma i chixexü̃. Rü ngẽmaca̱x nüma 
nixĩ i namexü̃ na jagaxuchitanüãxü̃ca̱x i 
ngẽma 7 i norü nhaxtachipe̱xexü̃ i 
ngẽma popera rü na íjawẽgüãxü̃ca̱x”. 
6 Rü nhu̱xmachi nüxü̃ chadau ga Tupana 
Nane ga nhama wüxi ga carneruxacü ga 
ma̱xwa írüdaxü̃rüü̃ jexma chicü 
naxü̃tagu ga guma tochicaxü̃wa rütocü 
rü natanügu ga jema ãgümücü ga 
dauxü̃cü̱̃ã̱x ga maxẽxü̃ rü jema 24 ga 
ãẽ̱xgacügü. Rü nüxü̃́ najexma ga 7 ga 
nachatacu̱xre ga norü poraarü cua̱xruü̃ 
rü 7 ga naxẽtü. Rü guma 7 ga naxẽtü rü 
ngẽma nixĩ i Tupanaãẽ i Üünexü̃ i 
guxü̃ma i nhama i naãnewa namuxü̃ãrü 
cua̱xruü̃ ixĩxü̃. 7 Rü guma pecaduarü 
ütanüca̱x jucü rü guma tochicaxü̃wa 
rütocüca̱x nixũ, rü nanajaxu ga jema 
popera ga norü tügüneme̱xẽwa jexmaxü̃. 
8 Rü jexguma najauxãgu ga jema popera, 
rü jema ãgümücü ga dauxü̃cü̱̃ã̱x ga 
maxẽxü̃ rü jema 24 ga ãẽ̱xgacügü rü 
inacaxgüã́pü̱xü nape̱xegu ga guma 
pecaduarü ütanüca̱x jucü. Rü wüxichigü 
ga jema ãẽ̱xgacügü rü nüxü̃́ najexma ga 
wüxi ga norü paxetaruü̃ ga arpa. Rü 
jexgumarüü̃ ta nüxü̃́ najexma ga tazagü 
ga nangaxwegüraü̃xü̃ ga uirunaxca̱x ga 
pumarate̱xemaã ixããcuxü̃. Rü jema 
pumarate̱xe rü napaacaxü̃chi ga 
jexguma jaxaxgu. Rü jema pumaragü, 
rü ngẽma nixĩ i Tupanaãrü duü̃xü̃güarü 
jumuxẽgüarü cua̱xruü̃gü. 9 Rü nagu 
nawijaegü ga wüxi ga wijae ga 
jexwacaxü̃xü̃ ga nhaxü̃: 
“Cuma nixĩ i cumexü̃ na cunajaxuxü̃ 
i ngẽma popera rü 
cujagaxuchitanüxü̃ i ngẽma 
norü nhaxtachipe̱xexü̃. Jerü 
cuma rü marü cuima̱xchire̱x, rü 
cugümaã Tupanaãxü̃́ naxca̱x 
cutaxe i nagúxü̃raü̃xü̃ i 
duü̃xü̃gü i nagúxü̃raü̃xü̃ i 
nachiü̃ãnecü̱̃ã̱x i nagúxü̃raü̃xü̃ i 
nagawa idexagüxü̃. 10 Rü 
ngẽmagüxü̃ cuxüchica i ngextá 
ãẽ̱xgacü ícuiĩxü̃wa, rü 
Tupanaãrü ngü̃xẽẽruü̃güxü̃ 
cujaxĩgüxẽẽ na cumaã wüxigu 
guxü̃ i naãnemaã 
inacua̱xgüxü̃ca̱x”, 
nhanagürügü. 11 Rü jemawena 
ichadawenü, rü nüxü̃ chaxĩnü ga naga 
ga muxũchixü̃ma ga Tupanaãrü orearü 
ngeruü̃gü ga dauxü̃cü̱̃ã̱x. Rü norü 
ngãxü̃wa najexma ga jema tochicaxü̃ rü 
jema ãgümücü ga dauxü̃cü̱̃ã̱x ga 
maxẽxü̃ rü jema 24 ga ãẽ̱xgacügü. Rü 
namuxũchima ga jema Tupanaãrü 
orearü ngeruü̃gü ga dauxü̃cü̱̃ã̱x ga jéma 
jexmagüxü̃. 12 Rü tagaãcü nhanagürügü: 
“Daa nixĩ ja jima nhama wüxi i 
carneruacürüü̃ imácü ga pecaduarü 
ütanüca̱x jucü. Rü nüma nixĩ i namexü̃ 
na guxü̃ãrü ãẽ̱xgacü jiĩxü̃, rü guxü̃ãrü 
jora jiĩxü̃, rü guxü̃ i cua̱x nüxü̃́ 
ngẽxmaxü̃, rü guxü̃ãrü jexera naporaxü̃. 
Rü nüma nixĩ i namexü̃ na guxãma 
nüxü̃ ngechaü̃güxü̃ rü nataxẽẽgüxü̃ rü 
nüxü̃ icua̱xüü̃güxü̃”, nhanagürügü. 13 Rü 
nüxü̃ chaxĩnü ta ga naga ga guxü̃ma ga 
jema Tupana üxü̃ i dauxü̃guxü̃ i 
APOCARÍCHIU 5 
O Novo Testamento na língua ticuna do Brasil, 2da ed. ©2009, Liga Bíblica
633 
naãnewa rü nhama i naãnewa rü 
naãnetüü̃wa rü taxtü i taxü̃wa 
ngẽxmagüxü̃ ga nhagüxü̃: 
“Name nixĩ na guxü̃gutáma guxãma 
nüxü̃ icua̱xüü̃güxü̃ rü nüxü̃ 
ngechaü̃güxü̃ rü nataxẽẽgüxü̃ ja jima 
pecaduarü ütanüca̱x jucü rü jima ngẽma 
tochicaxü̃wa rütocü, erü nümagü nixĩ i 
guxü̃guma ãẽ̱xgacügü jixĩgüxü̃”, 
nhanagürügü. 14 Rü jema ãgümücü ga 
dauxü̃cü̱̃ã̱x ga maxẽxü̃ rü nhanagürügü: 
“Ngẽmaãcü jiĩxü̃”, nhanagürügü. Rü 
jema 24 ga ãẽ̱xgacügü rü 
inacaxgüã́pü̱xü rü nüxü̃ nicua̱xüü̃gü. 
 
Jema 7 ga nhaxtachipe̱xeruü̃chiga 
 
6
  
1 Rü nhu̱xmachi nüxü̃ chadau ga 
jexguma guma pecaduarü 
ütanüca̱x jucü jagaujegu ga jema 
nüxĩraü̃xü̃ ga norü nhaxtachipe̱xexü̃ ga 
jema popera. Rü nüxü̃ chaxĩnü ga wüxi 
ga jema dauxü̃cü̱̃ã̱x ga maxü̃xü̃ ga 
tagaãcü nhama duruanexü̃rüü̃ nhaxü̃ 
choxü̃: 
“¡Nuã naxũ!” nhaxü̃. 2 Rü ichadawenü 
rü nüxü̃ chadau ga wüxi ga cowaru ga 
cómüxü̃. Rü jema naẽ́tüwa rütoxü̃ rü 
nüxü̃́ najexma ga wüxi ga norü würa. 
Rü wüxi ga nga̱xcueruü̃ nüxna naxã. Rü 
poraãẽãcüma norü cowarumaã 
inaxũãchi na duü̃xü̃güxü̃ najexeraxü̃ca̱x. 
3 Rü jexguma guma pecaduarü ütanüca̱x 
jucü jagaujegu ga jema norü taxre ga 
jema poperaarü nhaxtachipe̱xexü̃, rü 
nüxü̃ chaxĩnü ga jema norü taxre ga 
jema dauxü̃cü̱̃ã̱x ga maxü̃xü̃ ga nhaxü̃ 
choxü̃: 
“¡Nuã naxũ!” nhaxü̃. 4 Rü jéma naxũ 
ga wüxi ga cowaru ga dauxü̃. Rü jema 
naẽ́tüwa rütoxü̃ rü wüxi ga tara ga taxü̃ 
nüxna naxã. Rü jexgumarüü̃ ta pora 
najaxu na ijanaxoxẽẽãxü̃ca̱x na nügü 
nangechaü̃güxü̃ ga duü̃xü̃gü. Rü 
jemaãcü nanaxü na nügü naḏaixü̃ca̱x ga 
duü̃xü̃gü. 5 Rü jexguma guma pecaduarü 
ütanüca̱x jucü jagaujegu ga jema norü 
tamaẽ̱xpü̱x ga jema poperaarü 
nhaxtachipe̱xexü̃, rü nüxü̃ chaxĩnü ga 
jema norü tamaẽ̱xpü̱x ga jema 
dauxü̃cü̱̃ã̱x ga maxü̃xü̃ ga nhaxü̃ choxü̃: 
“¡Nuã naxũ!” nhaxü̃. Rü ichadawenü 
rü nüxü̃ chadau ga wüxi ga cowaru ga 
waxüxü̃. Rü jema naẽ́tüwa rütoxü̃ rü 
naxme̱xwa nüxü̃́ najexma ga wüxi ga 
ṯacüarü jaruü̃ ga balanza. 6 Rü nüxü̃ 
chaxĩnü ga wüxi ga naga ga jema 
dauxü̃cü̱̃ã̱x ga maxẽxü̃ãrü ngãxü̃tanüwa 
inaxũxü̃ ga nhaxü̃: 
“Wüxi i ngunexü̃ãrü puracütanü rü 
naxãtanü i wüxi i quiru i trigu. Rü wüxi 
i ngunexü̃ãrü puracütanü naxãtanü i 
tamaẽ̱xpü̱x i quiru i chebada. ¡Notürü 
tãṹ i cujanatauxẽẽxü̃ i ngẽma chixü̃ rü 
jima wĩũ!” nhanagürü. 7 Rü jexguma 
guma pecaduarü ütanüca̱x jucü 
jagaujegu ga jema norü ãgümücü ga 
jema poperaarü nhaxtachipe̱xexü̃, rü 
nüxü̃ chaxĩnü ga jema norü ãgümücü ga 
jema dauxü̃cü̱̃ã̱x ga maxẽxü̃ ga nhaxü̃ 
choxü̃: 
“¡Nuã naxũ!” nhaxü̃. 8 Rü ichadawenü 
rü nüxü̃ chadau ga wüxi ga cowaru ga 
dexexü̃. Rü jema naẽ́tüwa rütoxü̃ rü Ju 
nixĩ ga naẽ́ga. Rü jema naweama ne 
ũxü̃, rü Juexü̃chica nixĩ ga naẽ́ga. Rü 
jema taxre nanajauxgü ga pora na 
nhama ga naãnewa rü wüxi ga jema 
norü ãgümücütücumü ga duü̃xü̃gümaã 
inacua̱xgüxü̃ca̱x na daimaã rü taijamaã 
rü ḏaaweanemaã rü ṉg̱oxo idüraexü̃maã 
APOCARÍCHIU 5 
,  
6 
O Novo Testamento na língua ticuna do Brasil, 2da ed. ©2009, Liga Bíblica
634 
najuexẽẽãxü̃ca̱x. 9 Rü jexguma guma 
pecaduarü ütanüca̱x jucü jagaujegu ga 
jema norü wüxime̱ẽ̱xpü̱x ga jema 
poperaarü nhaxtachipe̱xexü̃, rü nüxü̃ 
chadau ga wüxi ga nachica ga ngextá 
Tupanaca̱x naxü̃nagü nawa jagugüxü̃ na 
nüxna naxãgüãxü̃ca̱x. Rü jema 
nachicatüü̃wa nüxü̃ chadau ga naãẽgü 
ga jema duü̃xü̃gü ga Tupanaãrü orexü̃ 
na jaxugüxü̃ca̱x naḏaixü̃. 10 Rü jema 
naãẽgü rü tagaãcü nhanagürügü: 
“Pa Torü Cori ja Guxü̃ẽ́tüwa 
Ngẽxmacü rü Üünecü rü Ixaixcumacüx, 
¿nhuxgura tá ta i nüxna cucaxü̃ rü 
cunapocuexü̃ i ngẽma duü̃xü̃gü i 
chixexü̃ ga toxü̃ ḏaixü̃?” nhanagürügü. 
11 Rü nhu̱xmachi ga Tupana rü 
wüxichigü ga jema duü̃xü̃güna nanaxã 
ga naxchiru ga máxü̃ rü cómüxü̃. Rü 
jema duü̃xü̃güãẽgüxü̃ nhanagürü: 
“¡Paxaãchi iperüngü̃ẽ nhu̱xmatáta 
jangu i peeneẽgü i Cristuaxü̃́ puracüexü̃ 
i pexrüü̃ tá ḏaixü̃!” nhanagürü. 12 Rü 
jexguma guma pecaduarü ütanüca̱x 
jucü jagaujegu ga jema norü 6 ga jema 
poperaarü nhaxtachipe̱xexü̃, rü nüxü̃ 
chadau ga poraãcü na naxĩã̱xãchianexü̃. 
Rü üa̱xcü rü wüxi ga naxchiru ga 
waxcharaxü̃rüü̃ nixĩ. Rü tawemacü rü 
guxü̃wama nagürüü̃ naduema. 13 Rü 
woramacurigü rü ẽxtagü rü dauxü̃wa 
narüji rü nhama ga naãnegu naji. Rü 
nhama ori i doxüxü̃ma buanecü ja tacü 
rüjixẽẽxü̃rüü̃ nixĩ. 14 Rü guxü̃ma i 
dauxü̃wa nüxü̃ idauxü̃ rü inajarütaxu. 
Rü nhama wüxi i popera i 
dixcumüãchixü̃ rü iijarütaxuxü̃rüü̃ nixĩ. 
Rü guxü̃ma ga ma̱xpǘnegü rü capaxũgü 
rü nixĩgachi ga nachicawa. 15 Rü nhama 
ga naãnewa jexmagüxü̃ ga 
nachiü̃ãnegüarü ãẽ̱xgacügü, rü 
ma̱xpǘnemagu rü ma̱xpü̃́neãrü 
nutatanügu nicu̱xgü. Rü wüxigu jexma 
namaã nicu̱xgü ga jema togü ga 
ãẽ̱xgacügü ga taxü̃gü ga nhama ga 
naãnemaã icua̱xgüxü̃, rü churaragüarü 
ãẽ̱xgacügü ga taxü̃gü, rü jema duü̃xü̃gü 
ga muãrü dĩẽruã̱xgüxü̃, rü jema 
duü̃xü̃gü ga nhama ga naãnewa 
poraexü̃, rü guxü̃ma ga duü̃xü̃gü ga 
coriã̱xgüxü̃, rü guxü̃ma ga duü̃xü̃gü ga 
ngearü coriã̱xgüxü̃. 16 Rü guxü̃ma ga 
nümagü, rü guma ma̱xpǘnexü̃ rü guma 
nutagüxü̃ nhanagürügü: 
“¡Toétügu pej̱i na toxü̃ 
ipeicu̱xgüxü̃ca̱x naxchaxwa ja jima 
ngẽma tochicaxü̃wa rütocü, rü 
naxchaxwa ja jima pecaduarü ütanüca̱x 
jucü erü tama tanaxwa̱xe na toxü̃ 
napocuexü̃! 17 Erü marü ínangu i ngẽma 
ngunexü̃ i ãũcümaxü̃ i nagu napocuexü̃ i 
ngẽma duü̃xü̃gü i tama Tupanaãrü 
ixĩgüxü̃. ¿Rü texé tá namaã tapora i 
ngẽma?” nhanagürügü. 
 
Jema Judéugü ga nacatüwa 
cua̱xruü̃ã̱xgüxü̃chiga 
 
7
  
1 Rü jemawena rü nüxü̃ chadau ga 
ãgümücü ga Tupanaãrü orearü 
ngeruü̃gü ga dauxü̃cü̱̃ã̱x ga nhama ga 
naãneãrü ãgümücüpe̱xegu chigüxü̃. Rü 
ínanapoxü̃gü ga gucüma ga buanecügü 
na tama waixü̃müãneẽ́tügu naxüxü̃ca̱x, 
rü tama taxü̃ i taxtüétügu naxüxü̃ca̱x, rü 
bai i ṯacü rü naĩétügu naxüxü̃ca̱x. 2 Rü 
jexgumarüü̃ ta nüxü̃ chadau ga wüxi ga 
Tupanaãrü orearü ngeruü̃ ga dauxü̃cü̱̃ã̱x 
ga üa̱xcü íjarügoxü̃waama ne ũxü̃. Rü 
nüxü̃́ najexma ga Tupana ja Maxü̃cüarü 
ṯacüarü üégaruü̃. Rü nüma rü tagaãcü 
APOCARÍCHIU 6 
,  
7 
O Novo Testamento na língua ticuna do Brasil, 2da ed. ©2009, Liga Bíblica
635 
nüxna nacagü ga jema togü ga ãgümücü 
ga Tupanaãrü orearü ngeruü̃gü ga 
najauxgüxü̃ ga pora na 
nachixexẽẽgüãxü̃ca̱x ga guxü̃ma ga 
waixü̃mü rü guxü̃ma ga taxü̃ ga taxtü. 
3 Rü nhanagürü nüxü̃: 
“¡Tãṹ i jatacüma penachixexẽẽxü̃ i 
waixü̃mü rü taxtü i taxü̃ rü naĩgü, 
nhu̱xmatáta nacatüwa tajaxüarü 
cua̱xruü̃ã̱xgü i ngẽma Tupanaãrü 
duü̃xü̃gü ixĩgüxü̃!” nhanagürü. 4 Rü 
nüxü̃ chaxĩnü ga nhuxre na jiĩxü̃ ga 
jema cua̱xruü̃ã̱xgüxü̃. Rü guxü̃ma ga 
Judéugütanüwa rü 144,000 nixĩ. 5-8 Rü 
jema cua̱xruü̃ã̱xgüxü̃ ga Judéugü, rü 
nhaã nixĩ: 
Judátaagü - 12,000 
Rubẽtaagü - 12,000 
Gadetaagü - 12,000 
Ácherutaagü - 12,000 
Natarítaagü - 12,000 
Manachétaagü - 12,000 
Simeṹtaagü - 12,000 
Lewítaagü - 12,000 
Ichacátaagü - 12,000 
Zeburã́ũtaagü - 12,000 
Juchetaagü - 12,000 
Bejamítaagü - 12,000 
9 Rü jemawena ichadawenü, rü nüxü̃ 
chadau ga muxũchixü̃ma ga nagúxü̃raü̃xü̃ 
ga duü̃xü̃gü ga nagúxü̃raü̃xü̃ ga nagawa 
idexagüxü̃ ga guxü̃ma ga nachiü̃ãnewa ne 
ĩxü̃. Rü jema tochicaxü̃pe̱xegu rü guma 
pecaduarü ütanüca̱x jucüpe̱xegu nachigü. 
Rü jema na namuxũchixü̃ rü taxucürüwa 
texé tajaxugü na nhuxre jiĩxü̃. Rü 
naxchiru ga icómüxü̃ rü imáxü̃maã 
nixãxchiru. Rü naxme̱xwa nanangegü ga 
wairaátügü. 10 Rü guxü̃ma ga nümagü rü 
tagaãcü nhanagürügü: 
“Jima tórü Tupana ja tochicaxü̃wa 
rütocü rü jima pecaduarü ütanüca̱x jucü 
nixĩ ja tüxü̃ maxẽxẽẽgücü”, 
nhanagürügü. 11 Rü guxü̃ma ga 
Tupanaãrü orearü ngeruü̃gü ga 
dauxü̃cü̱̃ã̱x rü nüxü̃ ínachimaẽguãchi ga 
jema tochicaxü̃ rü jema 24 ga 
ãẽ̱xgacügü rü jema ãgümücü ga 
dauxü̃cü̱̃ã̱x ga maxẽxü̃. Rü jema 
tochicaxü̃pe̱xegu nanangücuchitanü ga 
jema orearü ngeruü̃gü, rü Tupanaxü̃ 
nicua̱xüü̃gü. 12 Rü nhanagürügü: 
“Rü ngẽmaãcü jiĩxü̃. Rü nüma nixĩ i 
namexü̃ na guxü̃guma guxãma nüxü̃ 
icua̱xüü̃güxü̃, rü nataxẽẽgüxü̃, rü moxẽ 
nüxna ixãgüxü̃, rü nüxü̃ ingechaü̃güxü̃, 
erü guxü̃ i cua̱x nüxü̃́ nangẽxma, rü 
guxü̃ẽ́tüwa nangẽxma, rü guxü̃ãrü 
jexera napora. Rü ngẽmaãcü jiĩxü̃”, 
nhanagürügü. 13 Rü nhu̱xmachi wüxi ga 
jema 24 ga ãẽ̱xgacügü rü choxna naca, 
rü nhanagürü: 
“¿Texégü tixĩgü ja jíxema 
cómüchirugüxe, rü ngextá ne taxĩ?” 
nhanagürü. 14 Rü chama chanangãxü̃, rü 
nhacharügü: 
“Pa Corix, cuma nixĩ i nüxü̃ cucuáxü̃ 
na texégü tixĩgüxü̃”, nhacharügü. Rü 
jexguma ga nüma rü nhanagürü: 
“Jíxemagü tixĩgü ga nawa 
ngupetütanüxẽ ga jema ngúxü̃ ga taxü̃ 
rü marü tügü ijauxgüchiruxe nagüwa ga 
guma pecaduarü ütanüca̱x jucü. Rü 
ngẽmaca̱x nixĩ i ticómüchiruxü̃. 15 Rü 
ngẽmaca̱x nixĩ i Tupanaãrü 
tochicaxü̃pe̱xewa tangẽxmagüechaxü̃ rü 
ngunecü rü chütacü rü Tupana 
íngẽxmaxü̃wa nüxü̃́ tapuracüexü̃. Rü 
nümatama ja Tupana ja tochicaxü̃wa 
rütocü rü tüxna nadau. 16 Rü marü 
APOCARÍCHIU 7 
O Novo Testamento na língua ticuna do Brasil, 2da ed. ©2009, Liga Bíblica
636 
tagutáma wenaxãrü taija tüxü̃́ nangu̱x, 
rü tagutáma tiṯawae. Rü marü tagutáma 
üa̱xcü tüxü̃ nigu, rü tagutáma üa̱xcüarü 
naĩanexü̃ tüxü̃́ nangu̱x. 17 Erü jima 
pecaduarü ütanüca̱x jucü i ngẽma 
tochicaxü̃xü̃tawa ngẽxmacü, rü tá 
aixcuma meã tüxna nadau nhama 
carnerugüna idauxü̃rüü̃. Rü nawa tá 
tüxü̃ nagagü i ngẽma dexáarü 
chuxchuxü̃gü i maxẽẽruü̃. Rü Tupana tá 
tüxü̃́ ínanapi i guxü̃ma i tümagüü̃xẽtü”, 
nhanagürü. 
 
Jema norü 7 ga 
nhaxtachipe̱xeruü̃chiga rü jema 
panera ga uirunaxca̱xchiga 
 
8
  
1 Rü jexguma guma pecaduarü 
ütanüca̱x jucü jagaujegu ga jema 
norü 7 ga jema poperaarü 
nhaxtachipe̱xexü̃, rü ngãxü̃ ga ngora 
nachipetüanemare ga dauxü̃guxü̃ ga 
naãnewa. 2 Rü nhu̱xmachi nüxü̃ chadau 
ga jema 7 ga Tupanaãrü orearü 
ngeruü̃gü ga dauxü̃cü̱̃ã̱x ga jexma 
Tupanape̱xegu chigüxü̃. Rü wüxichigü 
nanajaxu ga norü corneta ga nüxna 
naxãxü̃ne. 3 Rü jemawena ínangu ga 
wüxi ga to ga Tupanaãrü orearü ngeruü̃ 
ga dauxü̃cü̱̃ã̱x. Rü jéma nanange ga 
wüxi ga norü panera ga uirunaxca̱x ga 
pumaraarü gute̱xeruü̃. Rü jema 
uirunaxca̱x ga pumaraarü 
gute̱xeruü̃taxmüpe̱xegu nachi. Rü 
nanajauxte̱xe ga taxü̃ ga pumara ga 
nüxna naxãxü̃ na jema tochicaxü̃pe̱xewa 
jexmaxü̃ ga pumaraarü 
gute̱xeruü̃taxmüwa jaguãxü̃ca̱x, na 
jemaãcü Tupanana naxããxü̃ca̱x ga jema 
pumarate̱xe na jema pumaraema rü 
wüxigu Tupanaãrü duü̃xü̃güarü 
jumuxẽmaã Tupanaxü̃tawa nanguxü̃ca̱x. 
4 Rü jema pumarate̱xe ga jema orearü 
ngeruü̃ã́xü̃ jexmaxü̃ rü dauxü̃ naxũẽma 
wüxigu namaã ga Tupanaãrü 
duü̃xü̃güarü jumuxẽgü nhu̱xmata 
Tupanaxü̃tawa nangu. 5 Rü nhu̱xmachi 
ga jema orearü ngeruü̃ rü nanajaxu ga 
jema panera ga pumaraarü gute̱xeruü̃. 
Rü jema pumaraarü gute̱xeruü̃taxmüwa 
nanajaxu ga ãwe ga naĩcü, rü gumamaã 
nanaxüãcu ga guma panera. Rü 
nhu̱xmachi nhama ga naãneẽ́tügu 
nananha. Rü jexgumatama poraãcü 
naduruãchiane, rü poraãcü nicuxcuane 
rü niba̱i̱xbe̱xane rü naxĩã̱xãchiane. 
 
Tupanaãrü orearü ngeruü̃gü ga 
dauxü̃cü̱̃ã̱xãrü cornetachiga 
6 Rü jexguma ga jema 7 ga Tupanaãrü 
orearü ngeruü̃gü ga dauxü̃cü̱̃ã̱x ga 
icornetaã́xü̃, rü nügü ínamexẽẽgü na 
nagu jacuegüxü̃ca̱x. 7 Rü wüxi ga jema 
Tupanaãrü orearü ngeruü̃ rü nüxĩra 
najacue ga norü corneta. Rü 
jexgumatama nhama ga naãneẽ́tügu 
narüji ga dejuxü̃ rü üxüema ga nagümaã 
ãẽ́ü̃xü̃. Rü wüxi ga jema norü 
tamaẽ̱xpü̱xarü üje ga nhama ga naãne rü 
nixa. Rü jexgumarüü̃ ta wüxi ga jema 
norü tamaẽ̱xpü̱xarü üje ga naĩxnecü rü 
nixa. Rü guxü̃ma ga natüane rü nixae. 
8 Rü jema norü taxre ga Tupanaãrü 
orearü ngeruü̃ rü najacue ga norü 
corneta. Rü nhu̱xmachi wüxi ga ṯacü ga 
taxüchixü̃ ga nama̱xpǘneraü̃xü̃ ga 
ij̱auxraxü̃, rü jexma taxtü ga taxü̃gu 
nananha. Rü wüxi ga jema norü 
tamaẽ̱xpü̱xarü üje ga taxtü rü nagüxü̃ 
nananguxuchi. 9 Rü wüxi ga jema norü 
tamaẽ̱xpü̱xarü üjetücumü ga jema 
APOCARÍCHIU 7 
,  
8 
O Novo Testamento na língua ticuna do Brasil, 2da ed. ©2009, Liga Bíblica
637 
taxtüwa maxẽxü̃, rü najue. Rü 
jexgumarüü̃ ta wüxi ga jema norü 
tamaẽ̱xpü̱xarü üjetücumü ga wapurugü, 
rü inaji. 10 Rü jema norü tamaẽ̱xpü̱x ga 
Tupanaãrü orearü ngeruü̃, rü najacue ga 
norü corneta. Rü nhu̱xmachi wüxi ga 
taxüchicü ga woramacuri ga 
taemaxü̃chicü rü dauxü̃wa narüngu. Rü 
wüxi ga omü ga ixaxü̃rüü̃ nixĩ. Rü nagu 
nangu ga wüxi ga jema norü 
tamaẽ̱xpü̱xarü üje ga natügü rü 
natüxacügü. 11 Rü guma woramacuri rü 
Üxüxü̃ nixĩ ga naẽ́ga. Rü wüxi ga jema 
norü tamaẽ̱xpü̱xarü üje ga guxü̃ma ga 
dexá rü naxüxchiü. Rü muxü̃ma ga 
duü̃xü̃gü rü jema dexáwa najue jerü 
naxüxchiü. 12 Rü jema norü ãgümücü ga 
Tupanaãrü orearü ngeruü̃ rü najacue ga 
norü corneta. Rü wüxi ga jema norü 
tamaẽ̱xpü̱xarü üje ga üa̱xcü rü nixo. Rü 
jexgumarüü̃ ta wüxi ga jema norü 
tamaẽ̱xpü̱xarü üje ga tawemacü rü 
woramacurigü rü ẽxtagü rü nixo. Rü 
jemaãcü wüxi ga jema norü 
tamaẽ̱xpü̱xarü üje ga guxü̃ma ga jema rü 
naxẽãne. Rü ga ngunecü rü ãgümücü ga 
ngora naxẽãne. Rü ga chütacü rü 
ãgümücü ga ngora nataxuma ga 
tawemacü rü bai ga woramacurigü rü bai 
ga ẽxtagü. 13 Rü jemawena ichadawenü 
rü nüxü̃ chaxĩnü ga wüxi ga ĩjü ga 
dauxü̃gu íxexeü̃xü̃ ga tagaãcü nhaxü̃: 
“Nangechaü̃tümüü̃gü i ngẽma duü̃xü̃gü 
i jea pecaduã́xü̃ i naãnewa maxẽxü̃ i 
ngẽxguma jacuegüãgu tá ja norü 
cornetagü i ngẽma togü i tamaẽ̱xpü̱x i 
Tupanaãrü orearü ngeruü̃gü”, nhaxü̃. 
 
9
  
1 Rü jema norü wüxime̱ẽ̱xpü̱x ga 
Tupanaãrü orearü ngeruü̃, rü 
najacue ga norü corneta. Rü nüxü̃ 
chadau ga wüxi ga woramacuri ga 
dauxü̃wa rüngucü ga nhama ga naãnegu 
ngucü. Rü guma woramacuri nanajaxu 
ga jema ãxmaxü̃ ga taguma ijacuáxü̃ãrü 
chawi. 2 Rü najawãxna ga jema ãxmaxü̃ 
ga taguma ijacuáxü̃. Rü jéma 
inajagoema ga caxixü̃ nhama wüxi i 
taxü̃ i u̱xearü caxixü̃rüü̃. Rü jema caxixü̃ 
rü nanaxẽẽmaxẽẽ ga üa̱xcü. 3 Rü jema 
caxixü̃wa ínachoxü̃ ga munügü ga 
naãneẽ́tügu j̱ixü̃. Rü jema munügü rü 
nanajauxgü ga pora ga nüxna naxãxü̃ na 
nhama tuxchinawerüü̃ duü̃xü̃güxü̃ 
nachixü̃ca̱x. 4 Rü jema munümaã nüxü̃ 
nixu na tama natüanexü̃ 
nachixexẽẽxü̃ca̱x rü bai i ṯacü rü 
nanetügü rü bai i ṯacü rü naĩgü. Notürü 
nanamu na nachixexẽẽgüãxü̃ca̱x ga 
jema duü̃xü̃gü ga tama Tupanaãrü 
cua̱xruü̃ nacatüwa jexmaxü̃. 5 Notürü 
tama nanamu na jema duü̃xü̃güxü̃ 
naḏaixü̃ca̱x. Notürü nanamu na ngúxü̃ 
nüxü̃ jangexẽẽmaregüxü̃ca̱x ga 
wüxime̱ẽ̱xpü̱x ga tawemacü. Rü jema 
ngúxü̃ ga nüxü̃ jangexẽẽgüxü̃, rü nhama 
tuxchinawe duü̃xü̃güxü̃ chixü̃rüü̃ nixĩ. 
6 Rü ngẽma ngunexü̃gügu rü duü̃xü̃gü tá 
naxca̱x nadaugü na najuexü̃, notürü 
tãũxü̃táma najue. Rü woo 
nanaxwa̱xegüxü̃chi na najuexü̃, notürü 
taxucürüwatáma najue. 7 Rü jema 
munügü rü nhama cowaru i guerrawa 
ĩxü̃rüü̃ nixĩgü. Rü naẽruwa nüxü̃́ 
najexma ga ṯacü ga nhama nga̱xcueruü̃ 
ga uirunaxca̱xrüü̃ ixĩgüxü̃. Rü 
nachametü rü 
nanaduü̃xü̃chametüraxü̃gü. 8 Rü najaegü 
rü nhama ngeã̱xjaerüü̃ nixĩgü. Rü 
napütagü rü nhama aipütagürüü̃ nixĩgü. 
9 Rü naxü̃newa nüxü̃́ najexma ga ṯacü ga 
APOCARÍCHIU 8 
,  
9 
O Novo Testamento na língua ticuna do Brasil, 2da ed. ©2009, Liga Bíblica
638 
wüxi ga ferunaxca̱x ga poxü̃ruü̃rüü̃ 
ixĩxü̃. Rü naxpe̱xatügüga rü nhama 
muxũchine ja carru ja guerrawa cowaru 
túgünegarüü̃ nixĩ. 10 Rü nareexü̃gü rü 
nhama tuxchinawerüü̃ naxãnegu. Rü 
jema naneguwa rü naxãguchata na 
wüxime̱ẽ̱xpü̱x ja tawemacü duü̃xü̃güxü̃ 
ngúxü̃ jangexẽẽgüxü̃ca̱x. 11 Rü jema 
munügüarü ãẽ̱xgacü, rü jema ãxmaxü̃ 
ga taguma ijacuáxü̃ãrü daruü̃ nixĩ. Rü 
Judéugügawa ga jema munügüarü 
ãẽ̱xgacü, rü Abadṍũ nixĩ. Rü 
Gregugügawa rü Aporiã́ũ nixĩ. Rü 
ngẽma rü: “Chixexẽẽruü̃”, nhaxü̃chiga 
nixĩ. 12 Rü jexma najacua̱x ga jema 
nüxĩraü̃xü̃ ga chixexü̃ ga taxü̃, notürü 
ínajaxüama ga to ga taxre. 13 Rü jema 
norü 6 ga Tupanaãrü orearü ngeruü̃ rü 
najacue ga norü corneta. Rü nüxü̃ 
chaxĩnü ga wüxi ga naga ga jema 
Tupanape̱xewa jexmaxü̃ ga uirunaxca̱x 
ga pumaraarü gute̱xeruü̃taxmüwa 
inaxũxü̃. 14 Rü jema naga rü nanamu ga 
jema orearü ngeruü̃ ga cornetaã́xü̃, rü 
nhanagürü nüxü̃: 
“¡Jawẽgüxü̃ i ngẽma ãgümücü i orearü 
ngeruü̃gü i Chatanáãrü ixĩgüxü̃ i taxtü i 
Eufrátegu ngãxü̃güxü̃!” nhanagürü. 15 Rü 
jemaãcü niwẽgüxü̃ ga jema ãgümücü ga 
orearü ngeruü̃gü na nadaiãxü̃ca̱x ga wüxi 
ga jema norü tamaẽ̱xpü̱xarü üjetücumü ga 
duü̃xü̃gü. Jerü ga jema orearü ngeruü̃gü 
rü woetama jemaca̱x ínamemaregü na 
jema ngora rü jema ngunexü̃ rü guma 
tawemacü rü guma taunecü nadaiãxü̃ca̱x 
ga jema duü̃xü̃gü. 16 Rü nüxü̃ chaxĩnü na 
nhuxre na jiĩxü̃ ga jema orearü 
ngeruü̃güarü churaragü ga cowaruétügu 
ĩxü̃. Rü 200 mijónegü nixĩgü. 17 Rü 
jemaãcü nixĩ ga nüxü̃ chadauxü̃ ga jema 
cowarugü ga jexguma chango̱xetügu. Rü 
jema churaragü ga jema cowaruétügu ĩxü̃ 
rü nüxü̃́ najexma ga norü nga̱xcuxü̃nexü̃ 
ga poxü̃ruü̃ ixĩxü̃ ga nhama üxüxetürüü̃ 
ij̱auraxü̃. Rü jema poxü̃ruü̃ rü nixãmatü rü 
nidamatü rü nija̱xmatü rü nidexmatü. Rü 
jema cowaruerugü rü nhama aierurüü̃ 
nixĩgü. Rü naã̱xgüwa ínaxũxũ ga üxüema 
rü caxixü̃ rü azufre. 18 Rü wüxi ga norü 
tamaẽ̱xpü̱xarü üjetücumü ga duü̃xü̃gü rü 
najue namaã ga jema tamaẽ̱xpü̱x ga 
chixexẽẽruü̃ ga üxüema rü caxixü̃ rü 
azufre ga jema cowarugüa̱xwa íchoxü̃xü̃. 
19 Jerü ga jema cowarugü rü naã̱xwa rü 
nareexü̃wa nixĩ ga nüxü̃́ najexmaxü̃ ga 
norü pora na duü̃xü̃güxü̃ naḏaixü̃ca̱x. Jerü 
ga nareexü̃gü rü nhama ãxtaperüü̃ nixĩgü, 
rü jemamaã nanangõ̱x ga duü̃xü̃gü rü 
ngúxü̃ nüxü̃ ningexẽẽ rü nanadai. 
20 Notürü ga jema togü ga duü̃xü̃gü ga 
tama jema pocuruü̃gümaã juexü̃, rü tama 
nüxü̃ narüxoe ga jema chixexü̃gü ga 
naxügüxü̃. Rü tama nüxü̃ narüxoe na 
nüxü̃ jacua̱xüü̃güxü̃ ga ṉg̱oxogü rü norü 
tupananetachicüna̱xãgü ga uirunaxca̱x rü 
dĩẽrumünaxca̱x rü cobrinaxca̱x rü 
nutagünaxca̱x rü naĩnaxca̱x. Rü jemaãcü 
nüxü̃ nicua̱xüü̃güama ga jema norü 
tupananetachicüna̱xãgü ga ngearü 
maxü̃ã́xü̃ rü tama nüxü̃ dauxü̃ rü tama 
nüxü̃ ĩnüxü̃ rü tama ixũxü̃. 21 Rü tama 
nüxü̃ narüxoe na namáẽtagüxü̃, rü 
jajuüexü̃, rü nangẽãẽgüxü̃ rü 
nangĩ́ta̱a̱xgüxü̃. 
 
Orearü ngeruü̃ ga nüxü̃́ jexmaxü̃ ga 
popera ga idixixü̃chiga 
 
10
  
1 Rü nüxü̃ chadau ga wüxi ga to 
ga Tupanaãrü orearü ngeruü̃ ga 
dauxü̃guxü̃ ga naãnewa írüxĩxü̃. Rü 
APOCARÍCHIU 9 
,  
10 
O Novo Testamento na língua ticuna do Brasil, 2da ed. ©2009, Liga Bíblica
639 
wüxi ga caixanexü̃ãrü ngãxü̃wa 
najexma, rü wüxi ga chirapa naẽruétügu 
nabo. Rü nachametü rü nhama 
üa̱xcürüü̃ nij̱auracüü. Rü naparagü rü ta 
nhama üxüemarüü̃ nij̱auracüü. 2 Rü 
naxme̱xwa nüxü̃́ najexma ga wüxi ga 
poperaxacü ga íiwẽgüxü̃. Rü norü 
tügünepara rü taxtü i taxü̃ẽ́tügu 
nachicutü. Rü norü ṯoxwepara rü 
waixü̃müãnegu nachicutü. 3 Rü 
nhu̱xmachi ga nüma rü tagaãcü aita 
naxü nhama wüxi ja ai ja tagaãcü aita 
ücürüü̃. Rü jexguma aita naxü̱xgu rü 7 
e̱xpü̱xcüna naduruãchiane. 4 Rü jexguma 
jema 7 e̱xpü̱xcüna na 
naduruãchianexü̃guwena rü 
chanaxümatüchaü̃. Notürü nüxü̃ 
chaxĩnü ga wüxi ga naga ga dauxü̃guxü̃ 
ga naãnewa inaxũxü̃ ga nhaxü̃ choxü̃: 
“¡Tãṹ i cunango̱xẽẽxü̃ i ngẽma 7 i 
duruanexü̃ nüxü̃ ixuxü̃! ¡Rü ngexrüma 
na cunaxümatüxü̃!” nhaxü̃ choxü̃. 5 Rü 
nhu̱xmachi ga jema Tupanaãrü orearü 
ngeruü̃ ga nüxü̃ chadauxü̃ na taxtü ga 
taxü̃ẽ́tügu rü waixü̃müẽ́tügu 
nachicutüxü̃, rü dauxü̃ naxunagü ga 
norü tügünechacüü. 6 Rü inaxuneta 
naẽ́gagu ga Tupana ja jima guxü̃guma 
maxü̃cü ja jima naxücü i dauxü̃guxü̃ i 
naãne rü nhama i naãne rü taxtü i taxü̃ 
rü guxü̃ma i ṯacü nawa ngẽxmagüxü̃. Rü 
nhanagürü ga jema orearü ngeruü̃: 
“Nhu̱xma rü marü tãũxü̃táma nuxcü 
ningu i ngẽma Tupana nüxü̃ ixuxü̃. 7 Erü 
ngẽxguma nawa nanguxgu na ngẽma 
norü 7 i Tupanaãrü orearü ngeruü̃ 
inaxügüxü̃ na jacueãxü̃ ja norü corneta, 
rü ngẽxguma tá nixĩ i janguxü̃ ga jema 
noxri ẽxü̃guxü̃ ga Tupanaãrü uneta, 
jema nuxcümaxü̃güxü̃ ga norü orearü 
uruü̃gümaã nüxü̃ jaxuxü̃”, nhanagürü. 
8 Rü jema naga ga noxri nüxü̃ chaxĩnüxü̃ 
ga dauxü̃guxü̃ ga naãnewa inaxũxü̃, rü 
wenaxãrü chamaã nidexa. Rü 
nhanagürü choxü̃: 
“¡Naxü̃tawa naxũ i ngẽma Tupanaãrü 
orearü ngeruü̃ i taxtü i taxü̃ẽ́tügu rü 
waixü̃müãneẽ́tügu chicutüxü̃! ¡Rü 
nüxna najaxu i ngẽma poperaxacü i 
marü íiwẽgüxü̃ i naxme̱xwa ngẽxmaxü̃!” 
nhanagürü. 9 Rü naxü̃tawa chaxũ ga 
jema orearü ngeruü̃, rü nüxna naxca̱x 
chaca ga jema poperaxacü na choxna 
naxããxü̃ca̱x. Rü nüma rü nhanagürü 
choxü̃: 
“Nhaã nixĩ. ¡Rü najaxu rü nangõ̱x! Rü 
cua̱xwa rü berurerüü̃ tá namaĩcura. 
Notürü cuanüwa rü tá nanaxüxãchi”, 
nhanagürü choxü̃. 10 Rü jema orearü 
ngeruü̃me̱xẽwa chanajaxu ga jema 
poperaxacü, rü chanangõ̱x. Rü 
chaua̱xwa rü berurerüü̃ namaĩxcura. 
Notürü jexguma chanangõ̱xguwena rü 
chauanüwa rü nanaxüxãchi rü 
changu̱xneca. 11 Rü nhu̱xmachi chamaã 
nüxü̃ nixu, rü nhanagürü choxü̃: 
“Name nixĩ na wenaxãrü Tupanaãrü 
orexü̃ cuixuxü̃ namaã i muxü̃ma i 
nagúxü̃raü̃xü̃ i duü̃xü̃gü, rü muxü̃ma i 
nachiü̃ãnecü̱̃ã̱xgü i duü̃xü̃gü, rü muxü̃ma 
i duü̃xü̃gü i to i nagawa idexagüxü̃, rü 
muxü̃ma i nachiü̃ãnegüarü ãẽ̱xgacügü”, 
nhanagürü choxü̃. 
 
Taxre ga orearü uruü̃chiga 
 
11
  
1 Rü jemawena chanajaxu ga 
wüxi ga dexnemena̱xã ga 
ngugüruü̃ ixĩxü̃ne ga choxna naxãxü̃ne. 
Rü guma choxna naxãcü rü nhanagürü 
choxü̃: 
APOCARÍCHIU 10 
,  
11 
O Novo Testamento na língua ticuna do Brasil, 2da ed. ©2009, Liga Bíblica
640 
“¡Inachi rü nangugü ja jima 
Tupanapata rü ngẽma pumaraarü 
gute̱xeruü̃taxmü! ¡Rü jaxugü rü nhuxre 
jiĩxü̃ i ngẽma duü̃xü̃gü i ngẽ́ma 
Tupanaxü̃ icua̱xüü̃güxü̃! 2 ¡Notürü 
ngẽma naã̱xtü ja Tupanapata, rü 
tãũxü̃táma cunangugü! Erü ngẽma 
duü̃xü̃gü i tama Tupanaãxü̃́ jaxõgüxü̃na 
marü nanaxã. Rü nümagü rü tamaẽ̱xpü̱x 
ja taunecüarü ngãxü̃ tá chixexü̃ namaã 
naxügü ja jima ĩãne ja üünene ja 
Jerucharéü̃. 3 Rü chama rü tá chanamu i 
taxre i chorü orearü uruü̃gü na 1,260 i 
ngunexü̃ duü̃xü̃gümaã nüxü̃ 
jaxugüxü̃ca̱x i chorü ore. Rü nümagü i 
ngẽma taxre rü tá niwẽxchiru na 
ngẽmawa duü̃xü̃gü nüxü̃ cua̱xgüxü̃ca̱x 
na ngechaü̃ nüxü̃́ ngu̱xgüxü̃”, 
nhanagürü choxü̃. 4 Rü ngẽma taxre i 
orearü uruü̃gü nixĩ i norü cua̱xruü̃ i 
ngẽma taxre i nanetü i oriwéra rü 
ngẽma taxre i weraarü üruü̃gü i tórü 
Cori ja nhama i naãneãrü jora 
ixĩcüpe̱xewa ngẽxmagüxü̃. 5 Rü 
ngẽxguma texé chixexü̃ namaã 
ügüchaü̃gu i ngẽma taxre i orearü 
uruü̃gü, rü nümagü rü üxüema ja 
naã̱xwa ínacuexechinemaã tüxü̃ tá 
ínagu. Rü ngẽmaãcü tá inajanaxoxẽẽ i 
norü uwanügü. Rü ngẽmaãcü tá tüxü̃ 
nadai ja jíxema chixexü̃ namaã 
ügüchaü̃xẽ. 6 Rü ngẽma taxre i orearü 
uruü̃gü rü nüxü̃́ nangẽxma i pora na 
íjachaxãchixü̃ca̱x ja pucü na tama 
napuxü̃ca̱x i guxü̃ma i ngẽma 1,260 i 
ngunexü̃gü i nagu Tupanaãrü orexü̃ 
jaxugüxü̃. Rü ngẽxgumarüü̃ ta nüxü̃́ 
nangẽxma i pora na nagüxü̃ 
jaxĩxẽẽgüãxü̃ca̱x i dexá. Rü 
ngẽxgumarüü̃ ta nüxü̃́ nangẽxma i pora 
na nhama i naãnewa namugüãxü̃ca̱x i 
nagúxü̃raü̃xü̃ i pocuruü̃gü na ngẽmaãcü 
ngúxü̃ duü̃xü̃güxü̃ jangexẽẽgüxü̃ca̱x i 
ngẽxguma ngẽma taxre naxwa̱xegügu. 
7 Notürü ngẽxguma ngẽma taxre i orearü 
uruü̃gü nagu̱xẽẽgügu na nüxü̃ jaxugüxü̃ 
i Tupanaãrü ore, rü ngẽma ṉg̱oxo i 
ngẽma ãxmaxü̃ i taguma ijacuáxü̃wa 
íxũxũxü̃, rü tá nüxna najuxu. Rü tá 
ngẽma taxrexü̃ narüjexera, rü tá 
nanadai. 8 Rü ngẽma naxü̃negü i ngẽma 
taxre rü tá jima ĩãne ga tórü Cori nawa 
curuchawa ipotane ja Jerucharéü̃maü̃wa 
nawogü. Rü jima ĩãne rü nachixe rü 
ngẽmaca̱x Chodomaãrü ĩãnemaã rü 
Ejituanemaã nanaxugü. 9 Rü tamaẽ̱xpü̱x 
i ngunexü̃ãrü ngãxü̃ rü muxü̃ma i 
nagúxü̃raü̃xü̃ i duü̃xü̃gü rü muxü̃ma i 
guxü̃ i nachiü̃ãnecü̱̃ã̱x i duü̃xü̃gü rü 
muxü̃ma i duü̃xü̃gü i to i nagawa 
idexagüchigüxü̃, rü tá nüxü̃ nadaugü i 
naxü̃negü. Rü tãũxü̃táma nanaxwa̱xegü 
na texé inata̱xgüxü̃. 10 Rü ngẽma 
duü̃xü̃gü i nhama i naãnewa maxẽxü̃ rü 
tá nataãẽgü na marü najuexü̃ i ngẽma 
taxre. Rü ngẽma na poraãcü 
nataãẽgüxü̃chixü̃ rü tá nügüna ãmare 
naxãgü, jerü jema taxre ga orearü 
uruü̃gü rü poraãcü nanachixewe rü 
naãẽwa nanangu̱xẽẽgü. 11 Notürü jema 
tamaẽ̱xpü̱x ga ngunexü̃ãrü 
ngãxü̃guwena, rü Tupana wenaxãrü 
nanamaxẽxẽẽ ga jema taxre. Rü 
wenaxãrü ínarüdagü. Rü guxü̃ma ga 
jema duü̃xü̃gü ga nüxü̃ daugüxü̃ rü 
poraãcüxü̃chi namuü̃ẽ. 12 Rü nhu̱xmachi 
ga jema taxre ga orearü uruü̃gü, rü 
nüxü̃ naxĩnüẽ ga wüxi ga naga ga 
tagaãcü dauxü̃guxü̃ ga naãnewa 
inaxũxü̃ ga nhaxü̃: 
APOCARÍCHIU 11 
O Novo Testamento na língua ticuna do Brasil, 2da ed. ©2009, Liga Bíblica
641 
“¡Nuã dauxü̃wa pexĩ!” nhaxü̃. Rü 
nhu̱xmachi ga nümagü rü wüxi ga 
caixanexü̃gu dauxü̃guxü̃ ga naãnewa 
naxĩ. Rü norü uwanügü rü joxni nüxü̃ 
narüdaunü. 13 Rü jexgumatama poraãcü 
naxĩã̱xãchiane. Rü wüxi ga jema norü 
10 arü üje ga guma ĩãne, rü niwa̱xgü. 
Rü 7,000 ga duü̃xü̃gü najue namaã ga 
jema ĩã̱xãchiane. Rü jema togü ga 
duü̃xü̃gü ga maxẽxü̃ rü poraãcüxü̃chi 
namuü̃ẽ. Rü Tupana ja dauxü̃guxü̃ i 
naãnewa ngẽxmacüxü̃ nicua̱xüü̃gü. 14 Rü 
jexma najacua̱x ga jema norü taxre ga 
chixexü̃. Notürü paxa tá ínangu i ngẽma 
norü tamaẽ̱xpü̱x ixĩxü̃. 
 
Guma norü 7 ga cornetachiga 
15 Rü jema norü 7 ga Tupanaãrü 
orearü ngeruü̃, rü najacue ga norü 
corneta. Rü najexma ga nagagü ga 
tagaãcü dauxü̃guxü̃ ga naãnewa 
inaxũgüxü̃ ga nhagüxü̃: 
“Nhu̱xma rü jima mecü na namaã 
inacua̱xgüxü̃ i nhama i naãne, rü nüma 
nixĩ ja tórü Cori ja Tupana rü Nane ja 
Cristu. Rü nüma rü guxü̃gutáma namaã 
inacua̱xgü”, nhagüxü̃. 16 Rü nhu̱xmachi 
ga jema 24 ga ãẽ̱xgacügü ga norü 
tochicaxü̃güwa rütogüxü̃ ga 
Tupanape̱xewa, rü jexma 
nanangücuchitanü, rü Tupanaxü̃ 
nicua̱xüü̃gü. 17 Rü nhanagürügü: 
“Pa Torü Cori ja Tupana ja Guxü̃ãrü 
Jexera Poracüx, cuma rü woetama 
cujexmaẽcha, rü nhu̱xma rü ta 
cungẽxmaẽcha. Rü moxẽ cuxna taxãgü, 
erü marü cugüme̱xẽwa cunangẽxmaxẽẽ 
i guxü̃ma, rü marü icunaxügü na namaã 
icucuáxü̃. 18 Rü ngẽma duü̃xü̃gü i tama 
cuxrü ixĩgüxü̃ rü poraãcüxü̃chi nanuẽ, 
notürü nawa nangu i ngẽma ngunexü̃ i 
nagu tá cunapocuexü̃. Rü ngẽxgumarüü̃ 
ta marü nawa nangu na nüxü̃ cuicagüxü̃ 
i guxü̃ma i duü̃xü̃gü i juexü̃. Rü marü 
nawa nangu na nüxü̃́ cunaxütanüxü̃ i 
ngẽma curü duü̃xü̃gü i curü orearü 
uruü̃gü, rü ngẽma duü̃xü̃gü i cupe̱xewa 
imexü̃, rü guxü̃ma i ngẽma duü̃xü̃gü i 
cuxü̃ muü̃ẽxü̃ i jaexü̃ rü buexü̃. Rü marü 
nawa nangu na icujanaxoxẽẽxü̃ i ngẽma 
duü̃xü̃gü i nachixexẽẽxü̃ i nhama i 
naãne”, nhanagürügü. 19 Rü nhu̱xmachi 
Tupanapata ga dauxü̃guxü̃ ga naãnewa 
jexmane, rü niwãxna. Rü jéma norü 
aixepewa nüxü̃ chadau ga jema baú ga 
Tupanaãrü uneta ga nutagu ümatüxü̃. 
Rü niba̱i̱xbe̱xane, rü poraãcü 
nicuxcuane, rü naxĩã̱xãchiane rü 
poraãcü dejuxü̃ narüji. 
 
Wüxi ga nge rü wüxi ga dragã́ũ 
 
12
  
1 Rü nhu̱xmachi dauxü̃wa nango̱x 
ga wüxi ga cua̱xruü̃ ga taxü̃. Rü 
ijexma ga wüxi ga nge ga üa̱xcürüü̃ 
ij̱aurachirucüücü. Rü ngĩtüü̃cutüwa 
najexma ga tawemacü. Rü jema ngĩrü 
nga̱xcueruü̃ ga ngĩẽruwa jexmaxü̃, rü 12 
ga woramacurigü nixĩgü. 2 Rü jema nge rü 
itacharaü̃. Rü poraãcü aita ixü jerü 
ixíraxacüchaü̃ rü poraãcü ingu̱xnecaxü̃chi. 
3 Rü nhu̱xmachi dauxü̃wa nango̱x ga wüxi 
ga to ga cua̱xruü̃. Rü jéma najexma ga 
wüxi ga nacojaraü̃xü̃ ga dragã́ũ ga 
taxüchixü̃ ga dauxü̃ ga 7 ga naẽru nüxü̃́ 
jexmaxü̃ rü 10 ga naxchatacu̱xre. Rü 
wüxichigü ga naẽruwa rü nüxü̃́ najexma 
ga norü nga̱xcueruü̃. 4 Rü nareexü̃maã 
inajatúchigü ga wüxitücumü ga norü 
tamaẽ̱xpü̱xarü üje ga woramacurigü, rü 
nhama ga naãneẽ́tügu nanawogü. Rü jema 
APOCARÍCHIU 11 
,  
12 
O Novo Testamento na língua ticuna do Brasil, 2da ed. ©2009, Liga Bíblica
642 
dragã́ũ rü ngĩpe̱xegu najachi ga jema nge 
ga íraxacüchaü̃cü, jerü tüxü̃ nangṍxchaü̃ 
ga guxema ngĩxãcüxe ga jexguma tabuxgu. 
5 Rü jema nge rü ixíraxacü, rü najatü. Rü 
nüma rü tá guxü̃ i nachiü̃ãneãrü ãẽ̱xgacü 
nixĩ, rü tá namaã napora. Notürü ga guma 
ngĩne rü jema ngena nanajaxu ga Tupana, 
rü nügüxü̃tawa nanaga ga norü 
tochicaxü̃pe̱xewa. 6 Rü jema nge rü wüxi 
ga nachica ga ngextá taxúema 
íxãpataxü̃wa inha. Rü jéma Tupana 
ngĩxca̱x nanamexẽẽ ga wüxi ga ngĩchica 
na jéma ngĩxna nadauxü̃ca̱x rü ngĩxü̃ 
naxüwemüxü̃ca̱x ga 1,260 ga ngunexü̃. 
7 Rü jemawena ga dauxü̃wa rü nügü nadai. 
Rü Miguéu ga Tupanaãrü orearü 
ngeruü̃güarü ãẽ̱xgacü ixĩcü rü guxü̃ma ga 
natanüxü̃ ga orearü ngeruü̃gü, rü nügü 
nadai namaã ga jema dragã́ũ ga taxüchixü̃ 
rü norü orearü ngeruü̃gü. Rü jema dragã́ũ 
rü nhu̱xmachi norü orearü ngeruü̃gü i 
chixexü̃ rü poraãcü Tupanaãrü orearü 
ngeruü̃gümaã nügü nadai. 8 Notürü ga 
jema dragã́ũ rü norü orearü ngeruü̃gü rü 
tama Tupanaãrü orearü ngeruü̃güxü̃ 
narüporamaẽgü. Rü nhu̱xmachi ga jema 
dragã́ũ rü norü orearü ngeruü̃gü rü 
nangechica ga dauxü̃guxü̃ ga naãnewa. 
9 Rü jemaãcü ínata̱xüchi ga dauxü̃guxü̃ ga 
naãnewa ga jema dragã́ũ ga jema 
nuxcümaxü̃xü̃ ga ãxtape. Rü nüma rü 
ṉg̱oxogu rü Chatanágu naxãẽ́ga. Rü nüma 
nixĩ i guxü̃ma i nhama i naãnecü̱̃ã̱x i 
duü̃xü̃güxü̃ nawomüxẽẽxü̃. Rü nüma rü 
norü orearü ngeruü̃gümaã nhama ga 
naãnegu narüwoü̃. 10 Rü nhu̱xmachi nüxü̃ 
chaxĩnü ga wüxi ga naga ga dauxü̃guxü̃ ga 
naãnewa tagaãcü nhaxü̃: 
“Nhu̱xma rü marü nawa nangu na 
tórü Tupana rü norü duü̃xü̃güxü̃ 
namaxẽxẽẽxü̃. Rü nhu̱xma rü nüma 
tüxü̃ nüxü̃ nadauxẽẽ na guxü̃ãrü jexera 
naporaxü̃ rü guxü̃ãrü ãẽ̱xgacü jiĩxü̃. Rü 
Nane ja Cristu rü marü tüxü̃ nüxü̃ 
nadauxẽẽ na guxü̃maã inacuáxü̃. Jerü 
marü dauxü̃guxü̃ ga naãnewa 
ínata̱xüchi ga Chataná ga ngunecü rü 
chütacü tórü Tupanape̱xewa taeneẽgüxü̃ 
jeü̃cürü ixuechaxü̃. 11 Rü nümagü ga 
jema taeneẽgü, rü marü Chatanáxü̃ 
narüjexeragü nagügagu ga guma 
pecaduarü ütanüca̱x jucü rü nagagu ga 
Tupanaãrü ore ga nüxü̃ jaxugüxü̃. Jerü 
ga nümagü rü tama najanuxü̃gü ga norü 
maxü̃, rü ínamemaregü na Tupanaca̱x 
najuexü̃. 12 ¡Rü ngẽmaca̱x petaãẽgü i 
guxãma i pema i dauxü̃guxü̃ i naãnewa 
ngẽxmagüxe! ¡Notürü 
pengechaü̃tümüü̃gü i pema i jea naãne i 
pecaduã́xü̃wa ngẽxmagüxe rü taxtü i 
taxü̃wa ngẽxmagüxe! Erü ngẽma ṉg̱oxo 
i Chataná rü marü petanügu narütáe. Rü 
poraãcü nanu i nüma erü marü 
noxretama i ngunexü̃ nüxü̃́ ínajaxü na 
chixexü̃ naxüxü̃, erü paxa tá napocu”, 
nhanagürü ga jema naga. 13 Rü jema 
dragã́ũ ga taxüchixü̃ ga Chataná rü 
jexguma nüxü̃ jacua̱xãchigu na nhama 
ga naãnegu natáexü̃, rü ngĩwe 
ningẽchigü ga jema nge ga íraxacücü. 
14 Notürü ga Tupana rü jema ngena 
nanaxã ga taxre ga ngĩxpe̱xatügü ga 
ĩjüpe̱xatürüü̃ ixĩxü̃ne, na jema nachica 
ga ngextá taxúema íxãpataxü̃wa 
nanhaxü̃ca̱x naxchaxwa ga jema ãxtape 
ga Chataná. Rü jema nachicawa nixĩ ga 
Tupana ngĩxna dauxü̃, rü ngĩxü̃ 
üwemüxü̃ ga tamaẽ̱xpü̱x ga taunecüarü 
ngãxü̃. 15 Rü jema ãxtape ga Chataná rü 
dexá nügüa̱xwa ínaxũxũxẽẽ na wüxi ga 
APOCARÍCHIU 12 
O Novo Testamento na língua ticuna do Brasil, 2da ed. ©2009, Liga Bíblica
643 
natü naxüxü̃ca̱x, rü jema natümaã ngĩxü̃ 
jachaxẽẽxü̃ca̱x ga jema nge. 16 Notürü 
ga waixü̃mü rü ngĩxü̃ narüngü̃xẽẽ ga 
jema nge. Rü ningéane na 
ijachexẽẽãxü̃ca̱x ga jema dexá ga jema 
dragã́ũ nügüa̱xwa íxũxũxẽẽxü̃. 17 Rü 
nhu̱xmachi ga jema dragã́ũ ga Chataná, 
rü poraãcüxü̃chima ngĩmaã nanu ga 
jema nge. Rü ínixũ na nügü namaã 
jaḏaixü̃ca̱x ga jema togü ga ngĩxãcügü 
ga jema nge. Rü ngẽma ngĩxãcügü i 
ngẽma dragã́ũmaã nügü ḏaixü̃, rü 
ngẽma nixĩ i ngẽma duü̃xü̃gü i meã 
Tupanaãrü orega ĩnüẽxü̃ rü meã 
jaxõgüechaxü̃ i Ngechuchu ja Cristuarü 
ore i aixcuma ixĩxü̃. Rü nhu̱xmachi ga 
jema dragã́ũ rü norü numaã taxtü ga 
taxü̃ãnacügu najarünhu. 
 
Taxre ga ṉg̱oxogüchiga 
 
13
  
1 Rü nüxü̃ chadau ga wüxi ga 
ṉg̱oxo ga taxü̃ ga taxtügu 
ínhuãchixü̃ ga 7 eruxü̃ rü 10 
chatacu̱xrexü̃. Rü wüxichigü ga 
naxchatacu̱xrewa rü nüxü̃́ najexma ga 
norü nga̱xcueruü̃. Rü naẽrugügu 
naxümatü ga nhuxre ga naẽ́gagü ga 
Tupanamaã guxchigagüxü̃. 2 Rü jema 
ṉg̱oxo ga nüxü̃ chadauxü̃, rü wüxi ga 
airüü̃ nixĩ. Rü naxme̱xgü rü chatü ga 
taxü̃me̱xẽgürüü̃ nixĩ. Rü naã̱x rü wüxi 
ga aia̱xrüü̃ nixĩ. Rü jema dragã́ũ ga 
Chataná rü jema ṉg̱oxoxü̃ naporaxẽẽ na 
naxrüü̃ naporaxü̃ca̱x rü naxrüü̃ ãẽ̱xgacü 
jiĩxü̃ca̱x na nhama ga naãnemaã 
inacuáxü̃ca̱x. 3 Rü wüxi ga naẽruwa ga 
jema ṉg̱oxo, rü nüxü̃́ najexma ga wüxi 
ga taxü̃ ga norü o̱xri ga namaã 
najuxchaü̃xü̃. Notürü ga jema norü o̱xri 
rü nüxü̃́ nixẽ, rü naxca̱x nitaane. Rü 
guxü̃ma ga nhama ga naãnecü̱̃ã̱x ga 
duü̃xü̃gü rü poraãcü jema ṉg̱oxomaã 
naḇaixãchie, rü nawe narüxĩ. 4 Rü ga 
duü̃xü̃gü rü jema dragã́ũ ga Chatanáxü̃ 
nicua̱xüü̃gü jerü jema ṉg̱oxoxü̃ 
naporaxẽẽ na ãẽ̱xgacü jiĩxü̃ca̱x. Rü 
jexgumarüü̃ ta jema ṉg̱oxoxü̃ 
nicua̱xüü̃gü, rü nhanagürügü: 
“¿Texé tangẽxma ja nhaã ṉg̱oxorüü̃ 
poraxe? ¿Rü texé tapora na namaã tügü 
taḏaixü̃?” nhanagürügü. 5 Notürü ga 
Tupana rü tama jema ṉg̱oxona 
nanachu̱xu na nügü jacua̱xüü̃xü̃ca̱x rü 
ṯacü Tupanamaã jaxugüxü̃ca̱x rü 
ãẽ̱xgacü na jiĩxü̃ca̱x ga 42 ga tawemacü. 
6 Rü jemaãcü chixexü̃ naxü ga jema 
ṉg̱oxo. Rü poraãcü ṯacü Tupanamaã 
nixugü. Rü Tupanamaã naguxchiga, rü 
napatamaã rü ta naguxchiga, rü 
tümamaã naguxchiga ja guxãma ja 
jíxema dauxü̃guxü̃ i naãnewa 
ngẽxmagüxe. 7 Rü jema dragã́ũ ga 
Chataná rü jema ṉg̱oxoxü̃ naporaxẽẽ na 
Tupanaãrü duü̃xü̃gümaã nügü 
naḏaixü̃ca̱x nhu̱xmatáta tüxü̃ najexera. 
Rü ãẽ̱xgacüxü̃ najaxĩxẽẽ na namaã 
inacuáxü̃ca̱x ga nagúxü̃raü̃xü̃ ga 
duü̃xü̃gü ga guxü̃ma ga nachiü̃ãnecü̱̃ã̱x 
ga nagúxü̃raü̃xü̃ ga nagawa idexagüxü̃. 
8 Rü tá ngẽma ṉg̱oxoxü̃ nicua̱xüü̃gü i 
guxü̃ma i duü̃xü̃gü i nhama i naãnewa 
maxẽxü̃ i noxritama naãne ü̱xgu 
ngeégagüxü̃ nawa i norü popera ja jima 
pecaduarü ütanüca̱x jucü i nagu 
jawügüãxü̃ i ngẽma duü̃xü̃gü i marü 
Tupana nüxna naxãxü̃ i maxü̃ i taguma 
gúxü̃. 9-10 Rü ngẽxguma texé ãxchixẽgu, 
rü name nixĩ i naga taxĩnü i nhaã tá 
pemaã nüxü̃ chixuxü̃. Rü ngẽxguma texé 
tümamaã naxuegugu na tüxü̃ 
APOCARÍCHIU 12 
,  
13 
O Novo Testamento na língua ticuna do Brasil, 2da ed. ©2009, Liga Bíblica
644 
jajauxgüxü̃, rü noxtacüma tá tijaxu. Rü 
ngẽxguma texé tümamaã naxuegugu na 
tüxü̃ jama̱xgüxü̃, rü noxtacüma tá tüxü̃ 
nima̱xgü. Rü ngẽmaca̱x ja jíxema 
Tupanaãrü duü̃xü̃gü ixĩgüxe, rü woo 
ṯacü rü guxchaxü̃ tüxü̃ ngupetügu, rü 
tanaxwa̱xe na jaxna namaã taxĩnüẽxü̃ rü 
tajaxõgüamaxü̃. 11 Rü jemawena nüxü̃ 
chadau ga wüxi ga to ga ṉg̱oxo ga 
taxrechatacu̱xrexü̃ ga waixü̃müãnewa 
íxũxũxü̃. Rü jema naxchatacu̱xre rü 
nhama carneruchatacu̱xrerüü̃ nixĩ. 
Notürü ga naga rü wüxi ga dragã́ũ ga 
taxüchixü̃garüü̃ nixĩ ga na natagaxü̃. 
12 Rü jexguma jema nüxĩraü̃xü̃ ga 
ṉg̱oxope̱xewa najexmagu, rü 
naxrüü̃tama napora. Rü nhama ga 
naãnemaã inacua̱x, rü nanamu ga 
nhama ga naãnewa maxẽxü̃ ga duü̃xü̃gü 
na jema nüxĩraü̃xü̃ ga ṉg̱oxo ga ixẽãrü 
o̱xriáxü̃xü̃ na jacua̱xüü̃güxü̃ca̱x. 13 Rü 
jema ṉg̱oxo nanaxü ga taxü̃ ga 
cua̱xruü̃gü ga duü̃xü̃gü tama nüxü̃ 
cuáxü̃ na naxügüãxü̃. Rü dauxü̃wa 
nanajixẽẽ ga üxü, rü nhama ga naãnegu 
naji nape̱xewa ga duü̃xü̃gü. 14 Notürü ga 
Tupana rü tama jema ṉg̱oxona 
nanachu̱xu na nhama ga naãnewa 
maxẽxü̃ ga duü̃xü̃güxü̃ nawomüxẽẽxü̃ 
namaã ga jema cua̱xruü̃gü ga jema 
nüxĩraü̃xü̃ ga ṉg̱oxope̱xewa naxüxü̃. Rü 
jemaãcü ga jema ṉg̱oxo rü duü̃xü̃güxü̃ 
namu na naxügüãxü̃ca̱x ga 
naxchicüna̱xã ga jema nüxĩraü̃xü̃ ga 
ṉg̱oxo ga taramaã chexexü̃ rü poraãcü 
rüxóxü̃ rü tama juxü̃. 15 Rü Tupana rü 
tama jema to ga ṉg̱oxona nanachu̱xu na 
namaxẽẽãxü̃ca̱x ga jema nüxĩraü̃xü̃ ga 
ṉg̱oxochicüna̱xã. Rü jemaãcü ga jema 
ṉg̱oxo rü nanamaxẽẽ ga jema 
naxchicüna̱xã na jadexaxü̃ca̱x rü na 
nadaiãxü̃ca̱x ga guxü̃ma ga jema 
duü̃xü̃gü ga tama nüxü̃ icua̱xüü̃güxü̃. 
16 Rü jexgumarüü̃ ta guxü̃ma ga 
duü̃xü̃güxü̃ namu na norü 
tügüneme̱xẽwa rü e̱xna nacatüwa nüxü̃́ 
na najexmaxü̃ca̱x ga wüxi ga cua̱xruü̃ ga 
jema ṉg̱oxoéga ixĩxü̃. Rü jemaãcü 
nanamu ga guxü̃ma ga duü̃xü̃gü rü woo 
buxü̃ rü e̱xna jaxü̃, rü woo duü̃xü̃gü i 
muãrü dĩẽruã̱xgüxü̃ rü e̱xna ngearü 
dĩẽrũã̱xgüxü̃, rü woo duü̃xü̃gü i ngearü 
coriã̱xgüxü̃ rü e̱xna duü̃xü̃gü i ixããrü 
coriã̱xgüxü̃. 17 Rü taxucürüwa texé 
tümaãrü ṯacüca̱x tataxe rü e̱xna 
tümaãrü ṯacümaã tataxe ga jexguma 
tümaãrü tügüneme̱xẽwa rü e̱xna 
tümacatüwa tüxü̃́ natau̱xgu ga jema 
ṉg̱oxoéga rü e̱xna jema ṉg̱oxoégaarü 
cua̱xruü̃ ga númeru. 18 Rü nhaã orexü̃ na 
icuáxü̃ca̱x, rü tanaxwa̱xe na tüxü̃́ 
nangẽxmaxü̃ i tórü cua̱x. Rü jíxema 
tüxü̃́ nangẽxmaxẽ i tümaãrü cua̱x, rü 
name nixĩ i tanangugü i ngẽma númeru 
i ngẽma ṉg̱oxoéga ixĩxü̃. Erü ngẽma 
númeru rü wüxi i jatüégachire̱x nixĩ. Rü 
ngẽma númeru rü 666 nixĩ. 
 
Jema 144,000 ga duü̃xü̃güarü wijae 
 
14
  
1 Rü jemawena ichadawenü, rü 
nüxü̃ chadau ga guma 
pecaduarü ütanüca̱x jucü ga guma 
ma̱xpǘne ga Siã́ũgu ãẽ́ganeẽ́tügu chicü. 
Rü naxü̃tawa najexma ga 144,000 ga 
duü̃xü̃gü ga nacatüwa ixãẽ́gaxü̃ namaã 
ga guma pecaduarü ütanüca̱x jucüéga rü 
Nanatü ja Tupanaẽ́ga. 2 Rü nhu̱xmachi 
nüxü̃ chaxĩnü ga wüxi ga naga ga 
tagaxü̃ ga dauxü̃guxü̃ ga naãnewa 
inaxũxü̃ ga nhama taxü̃ i cotüna i 
APOCARÍCHIU 13 
,  
14 
O Novo Testamento na língua ticuna do Brasil, 2da ed. ©2009, Liga Bíblica
645 
chuxchuxü̃garüü̃ ixĩxü̃ rü nhama 
poraãcü jaduruanexü̃rüü̃ ixĩxü̃ rü nhama 
muxũchixü̃ i duü̃xü̃gü i arpawa 
ípaxetagüxü̃rüü̃ ixĩxü̃. 3 Rü jema 
144,000 ga duü̃xü̃gü rü nagu nawijaegü 
ga wüxi ga jexwacaxü̃xü̃ ga wijae 
nape̱xewa ga Tupanaãrü tochicaxü̃ rü 
nape̱xewa ga jema ãgümücü ga 
dauxü̃cü̱̃ã̱x ga maxẽxü̃ rü nape̱xewa ga 
jema 24 ga ãẽ̱xgacügü. Rü 
taxucürüwama texé ga togue nüxü̃ 
tacua̱xéga ga jema wijae. Rü jema 
144,000 ga duü̃xü̃güxicatama nixĩ ga 
nüxü̃ cua̱xgüxü̃. Rü jema nixĩ ga Tupana 
nhama ga naãnewa idexechixü̃ na 
namaxẽxẽẽãxü̃ca̱x. 4 Rü jema nixĩ ga 
duü̃xü̃gü ga tama nhama ga naãneãrü 
ngúchaü̃ i chixexü̃maã nügü ãũãchiarü 
maxü̃ã̱xgüxü̃ rü tama nüxü̃ rüxoexü̃ na 
Tupanaãxü̃́ jaxõgüãxü̃. Rü nümagü rü 
jima Tupana Nane ga pecaduarü 
ütanüca̱x jucüwe narüxĩ i ngextá 
ínaxũxü̃wa. Rü jemagü nixĩ ga nhama 
ga naãnecü̱̃ã̱xtanüwa nüxira Tupana 
naxca̱x taxexü̃ na noxrü rü Naneãrü 
duü̃xü̃gü i üünexü̃ jixĩgüxü̃ca̱x. 5 Rü 
jematanüwa rü taguma texé nüxü̃ 
taxĩnü na doraxü̃ jaxugüxü̃, erü 
Tupanape̱xewa rü nataxuma i norü 
chixexü̃. 
 
Orearü ngeruü̃gü ga 
 
dauxü̃cü̱̃ã̱xãrü orechiga 
6 Rü nhu̱xmachi nüxü̃ chadau ga wüxi 
ga to ga orearü ngeruü̃ ga dauxü̃guxü̃ ga 
naãnegu íxexeü̃xü̃ ga ijangexü̃ ga 
Tupanaãrü ore i guxü̃gutáma ixĩxü̃, na 
guxü̃ i nachiü̃ãnecü̱̃ã̱xgümaã rü 
nagúxü̃raü̃xü̃ i duü̃xü̃gümaã rü guxü̃ma 
i duü̃xü̃gü i nagúxü̃raü̃xü̃ i nagawa 
idexagüxü̃maã nüxü̃ jaxuxü̃ca̱x. Rü 
jemaãcü inajange ga jema Tupanaãrü 
ore na guxü̃ma i nhama i naãnewa 
maxẽxü̃ i duü̃xü̃gümaã nüxü̃ jaxuxü̃ca̱x. 
7 Rü tagaãcü nhanagürü: 
“¡Nüxü̃ pemuü̃ẽ ja Tupana rü nüxü̃ 
peicua̱xüü̃gü! Erü marü nawa nangu na 
guxü̃ma i duü̃xü̃güna nac̱axü̃. ¡Rü nüxü̃ 
peicua̱xüü̃gü ja jima naxücü i 
dauxü̃guxü̃ i naãne rü nhama i naãne rü 
taxtü i taxü̃ rü guxü̃ma i natüxacügü!” 
nhanagürü. 8 Rü jemawena nango̱x ga to 
ga orearü ngeruü̃ ga dauxü̃cü̱̃ã̱x, rü 
nhanagürü: 
“Marü nagu najarüchixe ja jima ĩãne 
ja taxü̃ne ja Babiróniã, rü nagu napogüe 
rü najawa̱xtaü̃güxẽẽ ja norü ĩgü. Jerü 
jema ĩãnecü̱̃ã̱x rü nanachixexẽẽ ga 
guxü̃ma ga to ga nachiü̃ãnecü̱̃ã̱x ga 
duü̃xü̃gü. Rü guxü̃ma ga jema 
duü̃xü̃güxü̃ namu na naxügüãxü̃ca̱x ga 
jema chixexü̃ ga guma ĩãnewa 
naxügüxü̃ ga Tupanape̱xewa poraãcü 
chixexü̃”, nhanagürü. 9-10 Rü jemawena 
nango̱x ga to ga orearü ngeruü̃ ga 
tagaãcü nhaxü̃: 
“Ngẽxguma chi texé nüxü̃ icua̱xüü̃gu i 
ngẽma ṉg̱oxo rü naxchicüna̱xãxü̃ 
ticua̱xüü̃gu rü tügü itaxãxgu na 
tümacatüwa rü e̱xna tümame̱xẽwa 
ngẽma ṉg̱oxoégamaã tacua̱xruü̃ã́xü̃, rü 
Tupana rü poraãcüxü̃chi tá tüxü̃ napocu 
namaã i ngẽma pocu i guxü̃ãrü jexera 
ixĩxü̃ i nümatama ja Tupana norü 
numaã namexẽẽxü̃. Rü üxümaã rü 
ẽzufre i ij̱auraxü̃maã tá ngúxü̃ tüxü̃ 
ningexẽẽ nape̱xewa i norü orearü 
ngeruü̃gü rü nape̱xewa ja jima Nane ga 
pecaduarü ütanüca̱x jucü. 11 Rü naẽma 
ja jima üxü ja nawa Tupana ngúxü̃ tüxü̃ 
APOCARÍCHIU 14 
O Novo Testamento na língua ticuna do Brasil, 2da ed. ©2009, Liga Bíblica
646 
ingexẽẽ́ne, rü guxü̃gutáma ngẽ́ma 
nicaixqueecha. Rü bai i íraruwa tá tüxü̃́ 
narüna i ngẽma ngúxü̃ ja jíxema ngẽma 
ṉg̱oxoxü̃ rü ngẽma ṉg̱oxochicüna̱xãxü̃ 
icua̱xüü̃güxe rü tügü ixãxẽ na ngẽma 
ṉg̱oxoégamaã taxãẽ́gaxü̃. Rü bai i 
ngunecü rü bai i chütacü tá tüxü̃́ narüna 
i ngẽma ngúxü̃”, nhanagürü. 12 Rü 
ngẽmaca̱x ja jíxema Tupanaãrü 
duü̃xü̃gü ixĩgüxe rü norü orega ĩnüẽxẽ 
rü Ngechuchuaxü̃́ jaxõgüxe, rü name 
nixĩ na jaxna namaã taxĩnüẽxü̃ rü 
tajaxõgüamaxü̃ ega woo ṯacü rü 
guxchaxü̃ tüxü̃ ngupetügu. 13 Rü 
nhu̱xmachi nüxü̃ chaxĩnü ga wüxi ga 
naga ga dauxü̃guxü̃ ga naãnewa 
inaxũxü̃ ga nhaxü̃ choxü̃: 
“¡Naxümatü i nhaã ore i tá cumaã 
nüxü̃ chixuxü̃! Rü nhamaü̃cüü tá 
tataãẽgü ja jíxema tórü Coriaxü̃́ meã 
jaxõgüãcüma juexe. Erü Tupanaãẽ i 
Üünexü̃ rü nhanagürü: ‘Ngü̃, ngẽmáãcü 
tá tataãẽgü ja jíxema, erü tá itarüngü̃ẽ 
nüxna i tümaãrü puracügü. Rü ngẽma 
mexü̃ i taxügüxü̃ rü tümamaã wüxigu 
dauxü̃guxü̃ i naãnewa tá naxũ’ ”, 
nhanagürü. 
 
Nhama i naãnewa najadexechi i 
ngẽma duü̃xü̃gü i 
 
Tupanaãrü ixĩgüxü̃ 
14 Rü nhu̱xmachi ichadawenü rü nüxü̃ 
chadau ga wüxi ga caixanexü̃ ga 
cómüxü̃. Rü jema caixanexü̃ẽ́tüwa 
narüto ga Tupana Nane ga duü̃xü̃xü̃ 
ixĩcü. Rü naẽruwa najexma ga wüxi ga 
norü nga̱xcueruü̃ ga uirunaxca̱x. Rü 
name̱xwa najexma ga wüxi ga cüchi ga 
ínapomaguxü̃ ga te̱xechixü̃. 15 Rü 
Tupanapatawa ínaxũxũ ga wüxi ga to 
ga orearü ngeruü̃ ga tagaãcü nhaxü̃ 
nüxü̃ ga guma caixanexü̃ẽ́tüwa rütocü: 
“¡Inaxügü na cunadexü̃ i ngẽma 
duü̃xü̃gü i cuxrü ixĩgüxü̃! Erü marü 
nawa nangu na cugüxü̃tawa cunanaxü̃, 
erü ngẽma curü duü̃xü̃gü i nhama i 
naãnewa ngẽxmagüxü̃ rü ínamemare na 
cunadexü̃”, nhanagürü. 16 Rü nhu̱xmachi 
ga guma jema caixanexü̃ẽ́tüwa rütocü 
rü nhama trigu i buxuxü̃rüü̃ naãneẽ́tügu 
ngĩmaã najabuãchi ga norü cüchi. Rü 
nanade ga jema norü duü̃xü̃gü ga 
nhama ga naãnewa jexmagüxü̃. 17 Rü 
nhu̱xmachi dauxü̃guxü̃ i naãnewa 
ngẽxmane ja Tupanapatawa ínaxũxũ ga 
wüxi ga to ga orearü ngeruü̃ ga nüxü̃́ 
najexmacü ga wüxi ga cüchi ga 
ínapomaguxcü ga te̱xechixcü. 18 Rü jema 
pumaraarü gute̱xeruü̃taxmüwa ínaxũxũ 
ga wüxi ga to ga orearü ngeruü̃ ga 
üxümaã icuáxü̃. Rü nüma rü tagaãcü 
nhanagürü nüxü̃ ga jema to ga orearü 
ngeruü̃ ga jema cüchi ga ínapomaguxcü 
ga te̱xechixcü nüxü̃́ jexmaxü̃: 
“¡Inaxügü na cunadexü̃ i ngẽma 
duü̃xü̃gü i jéa naãnewa ngẽxmagüxü̃ i 
tama Tupanaãrü ixĩgüxü̃! Erü marü 
nawa nangu na Tupana napocuexü̃”, 
nhanagürü. 19 Rü jema orearü ngeruü̃ rü 
nhama ga naãneẽ́tügu ngĩmaã 
najabuãchi ga norü cüchi. Rü 
najadexechi ga jema duü̃xü̃gü ga tama 
Tupanaãrü ixĩgüxü̃ ga nhama ga 
naãnewa jexmagüxü̃. Rü wüxi ga taxü̃ ga 
nachicagu nanawocu na jexma Tupana 
norü numaã naḏaixü̃ca̱x, nhama uwagü 
ima̱ĩ̱xtüü̃xü̃rüü̃. 20 Rü jema nachica ga 
ĩãnepechinüwa jexmaxü̃gu nanadai. Rü 
guma nagü ga jéma íjaxüchicü, rü 300 
ga quirúmetru inajarübaichi, rü wüxi ga 
APOCARÍCHIU 14 
O Novo Testamento na língua ticuna do Brasil, 2da ed. ©2009, Liga Bíblica
647 
metruarü ngãxü̃ nixĩ ga norü mátama ga 
guma nagü. 
 
Tupanaãrü orearü ngeruü̃gü ga 
nüxü̃́ najexmaxü̃ ga 7 ga pocuruü̃gü 
 
15
  
1 Rü nhu̱xmachi ga dauxü̃guxü̃ 
ga naãnewa rü nüxü̃ chadau ga 
wüxi ga to ga taxü̃ ga cua̱xruü̃ ga namaã 
iḇaixãchixü̃. Rü najexma ga 7 ga orearü 
ngeruü̃gü ga dauxü̃cü̱̃ã̱x ga nüxü̃́ 
jexmagüxü̃ ga 7 ga pocuruü̃. Rü jema 
nixĩ ga Tupanaãrü pocu ga nawa 
ijacuáxü̃ ga na nanuxü̃. 2 Rü jexgumarüü̃ 
ta nüxü̃ chadau ga nhama wüxi ga 
nanaxtaaétüwaraü̃xü̃ ga woruarüü̃ 
ij̱auraétücüüxü̃ ga üxüema nawa 
inachixü̃. Rü jéma tajexmagü ga guxema 
nüxü̃ rüjexeraxe ga jema ṉg̱oxo rü jema 
ṉg̱oxochicüna̱xã rü jema ṉg̱oxoéga rü 
jema númeru ga jema ṉg̱oxoéga ixĩxü̃. 
Rü jema nanaxtaaétüraü̃xü̃gu tachigü. Rü 
tüxü̃́ najexmagü ga tümaãrü paxetaruü̃gü 
ga arpa ga Tupana tüxna ãxü̃. 3 Rü nagu 
tawijaegü ga Muĩsé ga Tupanaãrü duü̃xü̃ 
ixĩcüarü wijae. Rü jexgumarüü̃ ta nagu 
tawijaegü ga jema wijae ga guma Tupana 
Nane ga pecaduarü ütanüca̱x jucüarü 
ixĩxü̃ ga nhaxü̃: 
“Pa Torü Cori ja Tupana ja Guxü̃ãrü 
Jexera Poracüx, nataxüchi rü 
namexẽchi i guxü̃ma i ngẽma 
cuxüxü̃. Rü cuma rü guxü̃gutáma 
guxü̃ma i nachiü̃ãnegüarü 
ãẽ̱xgacü cuixĩ. Rü cuma rü 
aixcuma meãma namaã icucua̱x 
rü taguma cuidora. 4 ¿Rü texé 
tãũxü̃táma cuxü̃ tamuü̃, Pa 
Corix? ¿Rü texé tãũxü̃táma cuxü̃ 
ticua̱xüü̃? Erü cuma rü 
cuxicatama nixĩ i üünecü cuiĩxü̃. 
Rü guxü̃ma i nachiü̃ãnecü̱̃ã̱x rü 
nuã tá naxĩ, rü tá cuxü̃ 
nicua̱xüü̃gü. Jerü marü nüxü̃ 
nadaugü na cuixaixcumaxü̃ i 
guxü̃ma i ngẽma nüxü̃ cuixuxü̃wa 
rü aixcuma mea cunangugüxü̃ i 
guxü̃ma i ngẽma chixexü̃ ügüxü̃ 
rü ngẽma mexü̃ ügüxü̃”, 
nhanagürü ga jema wijae. 5 Rü jemawena 
ichadawenü rü nüxü̃ chadau ga dauxü̃guxü̃ 
ga naãnewa na jawãxnaxü̃ ga jema nachica 
ga üünexü̃ ga Tupanapataarü aixepewa 
jexmaxü̃ ga ngexta namaã 
ínanguxü̃güxü̃wa ga guma nuta ga 
Tupanaãrü mugü nagu ümatücü. 6 Rü 
guma Tupanapatawa ínachoxü̃ ga jema 7 
ga orearü ngeruü̃gü ga dauxü̃cü̱̃ã̱x ga nüxü̃́ 
najexmagüxü̃ ga jema 7 ga pocuruü̃gü. Rü 
naxchiru ga mexẽchixü̃maã rü 
ij̱auracüüxü̃maã nixãxchiru. Rü jema norü 
gojeremüü̃gü rü uirunaxca̱x nixĩ. 7 Rü 
nhu̱xmachi wüxi ga jema ãgümücü ga 
dauxü̃cü̱̃ã̱x ga maxü̃xü̃, rü wüxichigü ga 
jema 7 ga orearü ngeruü̃güna nanaxã ga 
wüxi ga taza ga nangaxweraü̃xü̃ ga 
uirunaxca̱x ga Tupana ja guxü̃guma 
maxẽchacüarü nu i ãũcümaxü̃maã 
ixããcuxü̃. 8 Rü guma Tupanapata rü namaã 
naxããcu ga jema caixema ga Tupana ja 
mexẽchicü rü poracüwa ne ũxü̃. Rü 
taxucürüwama texé jexma taxücu 
nhu̱xmata nagú ga jema 7 ga pocuruü̃ ga 
jema 7 ga orearü ngeruü̃güaxü̃́ jexmaxü̃. 
 
Tazagü ga Tupanaãrü numaã 
ixããcuxü̃chiga 
 
16
  
1 Rü nhu̱xmachi nüxü̃ chaxĩnü 
ga wüxi ga naga ga tagaãcü 
guma Tupanapatawa inaxũxü̃ ga nhaxü̃ 
nüxü̃ ga jema 7 ga orearü ngeruü̃gü: 
APOCARÍCHIU 14 
– 
16 
O Novo Testamento na língua ticuna do Brasil, 2da ed. ©2009, Liga Bíblica
648 
“¡Ngẽ́ma pexĩ, rü naãneẽ́tüwa 
pejabagüãcu i ngẽma 7 i tazagü i 
Tupanaãrü nu i ãũcümaxü̃maã 
ixããcuxü̃!” nhanagürü. 2 Rü jéma naxũ 
ga wüxi ga Tupanaãrü orearü ngeruü̃, 
rü naãneẽ́tügu najabaãcu ga norü taza. 
Rü guxü̃ma ga duü̃xü̃gü ga jema 
ṉg̱oxoégamaã ixãẽ́gaxü̃ rü jema 
ṉg̱oxochicüna̱xãxü̃ icua̱xüü̃güxü̃, rü 
nawa inajarügogü ga taixna ga 
ngu̱xuchixü̃ ga taguma ixẽxü̃. 3 Rü jema 
norü taxre ga orearü ngeruü̃, rü taxü̃ ga 
taxtüétügu najabaãcu ga norü taza. Rü 
nagüxü̃ nananguxuchi ga dexá, rü 
nhama wüxi i duü̃xü̃ i texé imáxü̃gürüü̃ 
nixĩ ga dexá. Rü guxü̃ma ga ṯacü ga 
taxtüwa maxẽxü̃ rü najue. 4 Rü jema 
norü tamaẽ̱xpü̱x ga orearü ngeruü̃ rü 
natügüétügu rü natüxacügüétügu 
najabaãcu ga norü taza. Rü guxü̃ma ga 
jema natügü rü natüxacügü, rü nagüxü̃ 
nanaca̱xichi. 5 Rü nhu̱xmachi nüxü̃ 
chaxĩnü ga jema Tupanaãrü orearü 
ngeruü̃ ga guxü̃ma ga dexámaã icuáxü̃ 
ga nhaxü̃: 
“Pa Torü Cori ja Tupana ja Üünecü ja 
Woetama Jexmaẽchacü rü Nhu̱xma 
Ngẽxmaẽchacü, cuma rü wüxi i mexü̃ 
cuxü na ngẽmaãcü dexá nagüxü̃ 
cunaca̱xichixẽẽxü̃ naxchaxwa i ngẽma 
duü̃xü̃gü. 6 Jerü nümagü rü nanadai ga 
jema curü duü̃xü̃gü rü curü orearü 
uruü̃gü, rü inanaba ga nagü. Rü 
nhu̱xma i cuma rü wüxi i mexü̃ nixĩ i 
cuxüxü̃ na ngẽma dexá nagüxü̃ 
cunaca̱xichixẽẽxü̃ na nawa 
naxaxegüxü̃ca̱x. Jerü jema nixĩ ga jema 
nanaxwa̱xegüxü̃ rü jemaca̱x nixĩ ga curü 
duü̃xü̃güxü̃ naḏaixü̃”, nhaxü̃. 7 Rü nüxü̃ 
chaxĩnü ga wüxi ga naga ga jema 
pumaraarü gute̱xeruü̃taxmüwa inaxũxü̃ 
ga nhaxü̃: 
“Ngü̃, Pa Cori ja Tupana ja Guxü̃ãrü 
Jexera Poracüx, aixcuma nixĩ i namexü̃ i 
ngẽma cuxüxü̃”, nhaxü̃. 8 Rü jema norü 
ãgümücü ga orearü ngeruü̃ rü 
üa̱xcüétügu najabaãcu ga norü taza. Rü 
jemaãcü nanaporaxẽẽ ga üa̱xcü na 
jexeraãcü nangu̱xemaxü̃ca̱x, na jema 
norü naĩẽmaxü̃maã ínaguãxü̃ca̱x ga 
duü̃xü̃gü. 9 Rü guxü̃ma ga duü̃xü̃gü rü 
poraãcü nüxü̃́ nangu̱xema, notürü tama 
nüxü̃ narüxoe ga nacüma ga chixexü̃ rü 
tama Tupanaxü̃ nicua̱xüü̃gü. Rü 
naguxchigagüama namaã ga Tupana ja 
guxü̃ma i ngẽma pocuruü̃maã icuácü. 
10 Rü jema norü wüxime̱ẽ̱xpü̱x ga orearü 
ngeruü̃, rü jema ṉg̱oxoarü 
tochicaxü̃ẽ́tügu najabaãcu ga norü taza. 
Rü guxü̃wama ga ngextá ãẽ̱xgacü 
íjiĩxü̃wa ga jema ṉg̱oxo, rü naxẽãne. Rü 
jema na poraãcü nüxü̃́ nangúxü̃ ga 
duü̃xü̃gü, rü nügü nangṍõrü conüã̱xgü. 
11 Notürü woo jemaãcü nüxü̃ na 
nangupetüxü̃ ga duü̃xü̃gü, rü tama nüxü̃ 
narüxoechaü̃ ga jema chixexü̃ ga 
naxügüxü̃. Notürü jema na poraãcü 
nüxü̃́ nangúxü̃ ga norü taixnagü, rü 
naguxchigagüama namaã ga Tupana ja 
dauxü̃gucü. 12 Rü jema norü 6 ga orearü 
ngeruü̃, rü jema taxtü ga Eufráteétügu 
najabaãcu ga norü taza. Rü inajache ga 
jema taxtü na wüxi ga nama na jiĩxü̃ca̱x 
naxca̱x ga jema nachiü̃ãnegüarü 
ãẽ̱xgacügü ga üa̱xcü íjarügoxü̃wa ne ĩxü̃. 
13 Rü nüxü̃ chadau rü jema dragã́ũã̱xwa, 
rü jema nüxĩraü̃xü̃ ga ṉg̱oxoa̱xwa, rü 
jema to ga ṉg̱oxo ga jema orearü 
uruü̃netaa̱xwa, rü wüxia̱xwachigü 
ínaxũxũ ga wüxi ga naãẽ ga chixexü̃ ga 
APOCARÍCHIU 16 
O Novo Testamento na língua ticuna do Brasil, 2da ed. ©2009, Liga Bíblica
649 
nhama curururüü̃ ixĩxü̃. 14 Rü jema nixĩ 
ga naãẽgü ga jema ṉg̱oxogü ga 
naxügüxü̃ ga jema taxü̃ ga cua̱xruü̃gü ga 
duü̃xü̃gü taxucürüwa ügüxü̃. Rü jema 
ṉg̱oxogü rü ínachoxü̃ na 
nangutaque̱xexẽẽgüãxü̃ca̱x i guxü̃ma i 
nhama i naãnewa ngẽxmagüxü̃ i 
nachiü̃ãnegüarü ãẽ̱xgacügü na Tupana 
ja Guxü̃ãrü Jexera Poracümaã nügü 
nadaixü̃ca̱x i ngẽxguma nawa nanguxgu 
i naãneãrü gu̱x. 15 Notürü dücax, rü 
ípexuãẽgü erü tórü Cori ja Ngechuchu 
ja Cristu rü nhanagürü: 
“Chama rü ngürüãchi taxúetáma 
choxü̃ ínaṉg̱uxẽẽjane íchangu, nhama 
wüxi i ngĩ́ta̱xáxü̃ ínguxü̃rüü̃. Rü tataãẽ 
ja jíxema ímemarexe nhama wüxi i 
duü̃xü̃ i naxchiru ímexẽẽxü̃rüü̃ na tama 
tangexchiruxü̃ca̱x rü taxãnexü̃ca̱x i 
ngẽxguma íchanguxgu”, nhanagürü. 
16 Rü jema ṉg̱oxogü, rü 
nanangutaque̱xexẽẽ ga guxü̃ma ga 
nhama ga naãnewa jexmagüxü̃ ga 
nachiü̃ãnecü̱̃ã̱xgüarü ãẽ̱xgacügü. Rü 
jema nachica ga nawa 
nangutaque̱xegüxü̃, rü Armajedṍũgu 
naxãẽ́ga i Judéugügawa. 17 Rü jema 
norü 7 ga orearü ngeruü̃, rü 
buanecügumare najabaãcu ga norü taza. 
Rü guma Tupanapata ja dauxü̃guxü̃ i 
naãnewa ngẽxmanewa inanaxũ ga wüxi 
ga naga ga tagaxü̃ ga jema Tupanaãrü 
tochicaxü̃wa inaxũxü̃ ga nhaxü̃: 
“Marü ningu”, nhaxü̃. 18 Rü 
niba̱i̱xbe̱xane, rü poraãcü nicuxcuane, 
rü niduruane. Rü poraãcü 
naxĩã̱xãchiane. Rü noxri Tupana 
duü̃xü̃güxü̃ ü̱xgumama rü taguma 
najexma ga wüxi ga ĩã̱xãchiane ga 
jemarüü̃ poraxü̃. 19 Rü guma ĩãne ga 
taxü̃ne ga Babiróniã, rü tamaẽ̱xpü̱xgu 
ningüxjeane. Rü guma ĩãnegü ga nhama 
ga naãnewa jexmagüne rü niwa̱xtaü̃gü. 
Rü Tupana rü nüxna nacuaxãchi ga 
guma ĩãne ga Babiróniããrü chixexü̃. Rü 
jemaca̱x norü numaã poraãcü nanapocu 
ga guma ĩãne, jerü poraãcüxü̃chi namaã 
nanu. 20 Rü guxü̃ma ga capaxũgü rü 
guxü̃nema ga ma̱xpǘnegü, rü 
inajarüxogü. 21 Rü dauxü̃wa narüji ga 
dejuxü̃ ga itapütaxü̃, rü duü̃xü̃güétügu 
naji. Rü wüxipütachigü ga jema dejuxü̃, 
rü 40 ga quirugu nixĩ ga najaxü̃. Rü ga 
duü̃xü̃gü rü Tupanamaã naguxchigagü 
nagagu ga jema pocuruü̃ ga dejuxü̃, jerü 
poraãcü nüxü̃́ nangu̱x ga jema pocu ga 
Tupana namaã napocuexü̃. 
 
Ĩãne ga Babiróniã ga wüxi ga nge 
ga ngẽãẽxü̃chicügu ixuxü̃ne 
 
17
  
1 Rü jema 7 ga orearü ngeruü̃gü 
ga nüxü̃́ jexmagüxü̃ ga 7 ga 
tazagü, rü jematanüwa rü wüxi ga 
orearü ngeruü̃, rü chauxca̱x nixũ, rü 
nhanagürü choxü̃: 
“¡Nuã naxũ! Rü tá cuxü̃ nüxü̃ 
chadauxẽẽ i ṯacü tá nixĩ i ngĩrü pocu i 
ngẽma nge i ngeãẽxü̃chicü i taxü̃ i 
dexágüétüwa rüto̱xcü. 2 Rü nhama i 
naãnewa ngẽxmagüxü̃ i nachiü̃ãnegüarü 
ãẽ̱xgacügü, rü ngĩmaã namaxẽ, rü 
jemaãcü poraãcü chixexü̃ naxügü. Rü 
guxü̃ma i nhama i naãnecü̱̃ã̱x, rü ngĩrü 
chixexü̃ nüxna naxüe”, nhanagürü. 3 Rü 
jexguma Tupanaãẽ i Üünexü̃ jemaãcü 
choxü̃ ngo̱xetüxẽẽgu, rü jema orearü 
ngeruü̃ rü wüxi ga nachica ga ngextá 
taxúema íxãpataxü̃wa choxü̃ naga. Rü 
jéma ngĩxü̃ chadau ga wüxi ga nge ga 
wüxi ga ṉg̱oxo ga dauxü̃ẽ́tüwa rüto̱xcü. 
APOCARÍCHIU 16 
,  
17 
O Novo Testamento na língua ticuna do Brasil, 2da ed. ©2009, Liga Bíblica
650 
Rü jema ṉg̱oxo rü guxü̃wama 
naxãẽ́gaxü̃ne, rü jema naẽ́gagü rü 
Tupanamaã naguxchiga. Rü 7 nixĩ ga 
naẽru rü 10 ga naxchatacu̱xre. 4 Rü jema 
nge rü wüxi ga naxchiru ga 
dauxracharaxü̃ rü dauxü̃maã ixãxchiru. 
Rü uirumaã rü nutagü ga 
mexẽchicümaã ingã̱xãẽ. Rü ngĩxme̱xwa 
ngĩxü̃́ najexma ga wüxi ga taza ga 
uirunaxca̱x. Rü jema taza rü namaã 
naxããcu ga nagúxüraü̃xü̃ ga jema 
Tupanape̱xewa chixexü̃ rü nagúxüraü̃xü̃ 
ga chixexü̃gü ga jema nge üxü̃. 5 Rü 
ngĩcatügu naxümatü ga wüxi ga naẽ́ga 
ga taxúema nüxü̃ cuáxü̃ na nhuxũ 
nhaxü̃chiga jiĩxü̃. Rü jema naẽ́ga rü 
nhanagürü: 
“Taxü̃ne ja Babiróniã i naẽ i guxü̃ma i 
duü̃xü̃gü i chixexü̃ ügüxü̃ rü guxü̃ma i 
chixexü̃ i nhama i naãnewa ngẽxmaxü̃”, 
nhanagürü. 6 Rü ngĩxü̃ chadau ga jema 
nge ga na nangãxü̃xü̃ namaã ga guma 
nagü ga jema duü̃xü̃gü ga Tupanaãrü 
ixĩgüxü̃ rü jema duü̃xü̃gü ga 
Ngechuchuarü orexü̃ na jaxugüxü̃ca̱x 
ḏaixü̃. Rü jexguma jemaxü̃ chada̱xgu, rü 
chaḇaixãchi. 7 Rü jexguma ga jema 
orearü ngeruü̃ rü nhanagürü choxü̃: 
“¿Ṯacüca̱x cuḇaixãchi? Dücax, tá 
cumaã nüxü̃ chixu na ṯacüchiga jiĩxü̃ i 
ngẽma nge, rü ṯacüchiga jiĩxü̃ i ngẽma 
ṉg̱oxo i 7 eruxü̃ rü 10 chatacu̱xrexü̃ i 
naẽ́tüwa natoxü̃. 8 Rü ngẽma ṉg̱oxo i 
nüxü̃ cudauxü̃, rü jema nixĩ ga 
nuxcümaxü̃chi maxchiréxü̃ notürü 
nhu̱xma rü marü juxü̃ rü ngẽma ãxmaxü̃ 
i taxuguma ijacuáxü̃wa ngẽxmaxü̃. 
Notürü paxa tá ngẽ́ma íxũxũxü̃, rü 
nhu̱xmachi ngẽma nachica i 
guxü̃gutáma nagu napocuxü̃wa tá ũxü̃. 
Rü ngẽma ṉg̱oxomaã tá naḇaixãchiãẽgü 
i ngẽma duü̃xü̃gü i nhama i naãnewa 
maxẽxü̃ i tama nawa ngo̱xégagüxü̃ i 
ngẽma Tupanaãrü popera i noxritama 
naãne ixügügu Tupana nagu jawügüxü̃ i 
ngẽma duü̃xü̃gü i nüxü̃́ nangẽxmaxü̃ i 
maxü̃ i taguma gúxü̃. Rü nümagü i 
ngẽma duü̃xü̃gü rü aixcuma tá namaã 
naḇaixãchiãẽgü i ngẽxguma nüxü̃ 
nadaugügu i ngẽma ṉg̱oxo ga 
nuxcümaxü̃chi maxchiréxü̃ rü juxü̃ 
notürü wena táxarü ínguxü̃. 9 Rü nhaã 
nixĩ i wüxi i ore naxca̱x i ngẽma 
duü̃xü̃gü i nüxü̃́ natauxchaxü̃ na nüxü̃ 
nacua̱xgüxü̃. Rü ngẽma 7 i naẽru i 
ngẽma ṉg̱oxo, rü jima nixĩ ja 7 ja 
ma̱xpǘnechiga. Rü jima 7 ja 
ma̱xpǘneẽ́tüwa nixĩ i natoxü̃ i ngẽma 
nge. Rü ngẽxgumarüü̃ ta i ngẽma 
naẽrugü, rü 7 i nachiü̃ãnegüarü 
ãẽ̱xgacügüchiga nixĩ. 10 Rü 
wüxime̱ẽ̱xpü̱x i ngẽma ãẽ̱xgacügü rü 
marü togü nüxü̃ narüjexeragü, rü 
nhu̱xma rü marü tama ãẽ̱xgacügü 
nixĩgü. Rü ngẽma norü 6 i ngẽma 
ãẽ̱xgacügü, rü nüma rü nhu̱xma rü 
ãẽ̱xgacü nixĩ. Rü ngẽma norü 7 tá nixĩ i 
jixcüra ínguxü̃. Notürü ngẽxguma 
ínanguxgu i ngẽma norü 7 i nawa 
ijacuáxü̃ i ngẽma ãẽ̱xgacügü, rü 
paxaãchimare tá nixĩ i ãẽ̱xgacü jiĩxü̃. 
11 Rü ngẽma ṉg̱oxo ga nuxcümaxü̃chi 
maxchiréxü̃ rü nhu̱xma rü marü juxü̃, rü 
ngẽma nixĩ i norü 8 i ngẽma ãẽ̱xgacügü. 
Rü nüma rü ngẽma 7 tanüxü̃ nixĩ. 
Notürü i nüma rü ngẽma nachica i 
guxü̃gutáma nagu napocuxü̃wa naxũ. 
12 Rü ngẽma 10 i naxchatacu̱xre i nüxü̃ 
cudauxü̃, rü 10 i nachiü̃ãnegüarü 
ãẽ̱xgacügüchiga nixĩ. Notürü i nümagü 
APOCARÍCHIU 17 
O Novo Testamento na língua ticuna do Brasil, 2da ed. ©2009, Liga Bíblica
651 
rü taũta inanaxügüe na duü̃xü̃gümaã 
inacua̱xgüxü̃. Notürü jixcüra tá 
nanajauxgü i pora na wüxitátama i 
ngora ngẽma ṉg̱oxomaã wüxigu 
ãẽ̱xgacügü jixĩgüxü̃ca̱x. 13 Rü ngẽma 10 i 
ãẽ̱xgacügü rü wüxigu nagu narüxĩnüẽ 
na ngẽma ṉg̱oxona naxãgüãxü̃ca̱x i norü 
pora, na ngẽma ṉg̱oxo namaã 
icuáxü̃ca̱x. 14 Rü nhu̱xmachi i ngẽma 
ãẽ̱xgacügü rü ngẽma ṉg̱oxo rü tá nügü 
nadai namaã ja jima Tupana Nane ga 
pecaduarü ütanüca̱x jucü. Notürü ja 
jima Tupana Nane rü tá nüxü̃ 
narüjexera, erü nüma rü guxü̃ i 
corigüarü Cori nixĩ, rü guxü̃ i 
nachiü̃ãnegüarü ãẽ̱xgacügüarü Ãẽ̱xgacü 
nixĩ. Rü jíxema namücügü ixĩgüxe, rü 
jíxemagü tixĩgü ja Tupana tüxü̃ 
idexechixe rü tümaca̱x nac̱axe. Rü 
tümagü rü aixcuma naga taxĩnüẽ”, 
nhanagürü choxü̃. 15 Rü jema orearü 
ngeruü̃ rü nhanagürü ta choxü̃: 
“Ngẽma taxü̃ i dexá i nüxü̃ cudauxü̃ i 
naẽ́tüwa natoxü̃ i ngẽma nge i 
ngẽãẽxü̃chicü, rü nagúxü̃raü̃xü̃ i 
duü̃xü̃güchiga nixĩ, rü guxü̃ma i 
duü̃xü̃gü i to i nagawa idexagüxü̃chiga 
nixĩ, rü guxü̃ma i nachiü̃ãnecü̱̃ã̱xgü i 
duü̃xü̃güchiga nixĩ. 16 Rü ngẽma 10 i 
naxchatacu̱xre i nüxü̃ cudauxü̃ i nüxü̃́ 
ngẽxmaxü̃ i ngẽma ṉg̱oxo, rü tá ngẽma 
nge i ngẽãẽxü̃chicüchi naxaie. Rü tá 
ngẽma ngena nanapuxü̃ i guxü̃ma i ṯacü 
i ngĩxü̃́ ngẽxmaxü̃, rü ngẽmaãcü 
ngexchiruãcüma tá ngẽxma irüxã̱ũ̱x. Rü 
tá ngĩxü̃ nangõ̱xgü, rü üxüwa tá ngĩxü̃ 
nigugü. 17 Jerü ga Tupana rü jema 10 ga 
ãẽ̱xgacügüxü̃ nagu narüxĩnüẽxẽẽ na 
naxügüãxü̃ca̱x i ngẽma nanaxwa̱xexü̃ i 
nüma ja Tupana. Rü ngẽmaca̱x i ngẽma 
ãẽ̱xgacügü, rü tá wüxigu nagu 
narüxĩnüẽ na ngẽma ṉg̱oxoxü̃ 
naporaxẽẽgüxü̃ na norü ãẽ̱xgacü 
jiĩxü̃ca̱x nhu̱xmatáta Tupana janguxẽẽ i 
ngẽma nüxü̃ jaxuxü̃. 18 Rü ngẽma nge i 
ngĩxü̃ cuda̱xcü, rü jima nixĩ ja jima ĩãne 
ja taxü̃ne ja guxü̃ma i nachiü̃ãnegüarü 
ãẽ̱xgacügümaã icuáxü̃ne”, nhanagürü. 
 
Nagu najarüchixe ga 
 
ĩãne ga Babiróniã 
 
18
  
1 Rü jemawena nüxü̃ chadau ga 
wüxi ga to ga orearü ngeruü̃ ga 
dauxü̃guxü̃ ga naãnewa írüxĩxü̃ ga taxü̃ 
ga ãẽ̱xgacü ixĩxü̃. Rü jema orearü 
ngeruü̃ãrü j̱auracüüxü̃maã nangóone ga 
nhama ga naãne. 2 Rü tagaãcü 
nhanagürü: 
“Marü nagu najarüchixe ja jima ĩãne 
ja taxü̃ne ja Babiróniã. Rü nhu̱xma rü 
ṉg̱oxogüchiü̃ nixĩ rü nagúxü̃raü̃xü̃ i naãẽ 
i chixexü̃güchiü̃ nixĩ. Rü nhu̱xma rü 
ngẽxma naxãchiü̃ i nagúxü̃raü̃xü̃ i 
ngurucugü rü werigü i chixexü̃ i 
duü̃xü̃gü nachi aiexü̃. 3 Jerü guxü̃ma ga 
nachiü̃ãnecü̱̃ã̱xgü, rü guma ĩãneãrü 
chixexü̃ nüxna naxüe. Rü norü 
ãẽ̱xgacügü, rü jéma poraãcü chixri 
namaxẽ. Rü guxü̃ma ga nhama ga 
nachiü̃ãnecü̱̃ã̱xgü ga taxetanüxü̃gü, rü 
nügü namuãrü dĩẽruã̱xẽẽgü namaã ga 
jema ĩãneãrü jemaxü̃gü ga tama 
Tupanape̱xewa mexü̃”, nhanagürü. 4 Rü 
nhu̱xmachi nüxü̃ chaxĩnü ga to ga naga 
ga dauxü̃guxü̃ ga naãnewa inaxũxü̃ ga 
nhaxü̃: 
“¡Dücax i guxãma i pema ja chorü 
duü̃xü̃gü ixĩgüxe, rü ípechoxü̃ nawa ja 
jima ĩãne na tama ngẽma ĩãnecü̱̃ã̱xrüü̃ 
pepecaduã̱xgüxü̃ca̱x rü tama nagu 
APOCARÍCHIU 17 
,  
18 
O Novo Testamento na língua ticuna do Brasil, 2da ed. ©2009, Liga Bíblica
652 
pej̱ixü̃ca̱x i ngẽma pocu i tá jima ĩãnewa 
nguxü̃! 5 Erü ngẽma ĩãnecü̱̃ã̱xãrü 
pecadugü, rü nügüétüwa narünucue, rü 
düxwa marü dauxü̃guxü̃ i naãnewa 
nangu. Rü nhu̱xma ja Tupana rü nüxna 
nacua̱xãchi i ngẽma chixexü̃ i naxügüxü̃, 
rü ngẽmaca̱x tá jima ĩãnexü̃ napocu. 
6 Rü ngẽma poraãcü chixexü̃ na 
naxügüxü̃rüü̃, rü ngẽxgumarüü̃ tá ta 
nixĩ na chixexü̃maã nüxü̃́ penaxütanüxü̃ 
i pemax. ¡Rü nhu̱xma na ngẽma 
ĩãnecü̱̃ã̱x togümaã chixexü̃ naxügüxü̃, rü 
taxree̱xpü̱xcüna tá penachixexẽẽ i 
pemax! ¡Rü ngẽma chixexü̃ ga jema 
ĩãnecü̱̃ã̱x togüca̱x mexẽẽgüxü̃, rü pema 
rü taxree̱xpü̱xcüna tá ngẽmaãcü naxca̱x 
penamexẽẽ! 7 ¡Rü ngẽma na nügü 
jacua̱xüü̃güxü̃ rü mexẽchixü̃wa na 
namaxẽxü̃, rü ngẽxgumarüü̃ tá ta nixĩ 
na ngúxü̃ nüxü̃ peingexẽẽgüxü̃ rü 
ngechaü̃ nüxü̃ peingexẽẽgüxü̃! Erü 
nhu̱xma i ngẽma ĩãnecü̱̃ã̱x rü nügüãẽwa 
nhanagürügü: ‘Jixema rü nhama wüxi i 
ãẽ̱xgacürüü̃ mexẽchixü̃wa tangẽxmagü. 
Rü tagutáma wüxi i jutexü̃rüü̃ 
tangechaü̃gü’, nhanagürügü nügüãẽwa i 
ngẽma ĩãnecü̱̃ã̱x. 8 Rü ngẽmaca̱x tá nixĩ i 
wüxitátama i ngunexü̃gu ínanguxü̃ i 
ngẽma ĩãneãrü pocuruü̃. Rü ngẽma 
ĩãnecü̱̃ã̱x rü ngúanemaã tá najue, rü 
poraãcü tá nangechaü̃gü, rü poraãcü 
taija tá nüxü̃́ nangu̱x, rü norü ĩãne rü 
üxümaã tá nigu. Erü naporaxü̃chi ja 
jima Tupana ja guxü̃ãrü Cori ixĩcü i 
ngẽma ĩãnexü̃ pocucü”, nhanagürü ga 
jema naga. 9 Rü ngẽma nachiü̃ãnegüarü 
ãẽ̱xgacügü ga jema ĩãnewa poraãcü 
chixri maxẽxü̃ rü mexẽchixü̃wa 
jexmagüxü̃, rü tá poraãcü norü 
ngechaü̃maã jima ĩãneca̱x naxauxe i 
ngẽxguma nüxü̃ nadaugügu i ngẽma 
üxüema i namaã jaxaxü̃. 10 Notürü 
ngẽma ãẽ̱xgacügü rü ngẽma pocuxü̃ na 
namuü̃ẽxü̃cha̱xwa rü tá jaxü̃wa nüxü̃ 
narüdaunü, rü nhanagürügü tá: 
“Cungechaü̃tümüü̃, Pa Taxü̃ne ja Ĩãne 
ja Babiróniã ja Guxü̃ i Nachiü̃ãnegümaã 
Porachiréne. Erü wüxitama i ngoragu 
cuxca̱x ínangu i curü pocu”, 
nhanagürügü tá. 11 Rü guxü̃ma i nhama i 
naãnecü̱̃ã̱x i taxetanüxü̃, rü tá poraãcü 
norü ngechaü̃maã naxca̱x naxauxe ja 
jima ĩãne. Erü marü taxúetáma naxca̱x 
nüxü̃́ tataxe i norü ngẽmaxü̃gü i ngẽ́ma 
nangegüxü̃. 12 Rü marü taxúetáma 
naxca̱x nüxü̃́ tataxe i norü uiru, rü norü 
dĩẽrumü, rü norü nutagü i mexẽchixü̃, rü 
naxpügü i mexẽchixü̃ i dauxracharaxü̃ rü 
idauxcharaü̃ i ngẽ́ma nangegüxü̃. Rü 
ngẽxgumarüü̃ ta taxúetáma naxca̱x nüxü̃́ 
tataxe i nagúxü̃raü̃xü̃ i norü 
naĩxchipanügü i paacaxü̃, rü norü 
ngẽmaxü̃gü i marfĩnaxca̱x rü mürapewa 
i mexẽchixü̃naxca̱x rü cobrinaxca̱x rü 
ferunaxca̱x rü nutanaxca̱x i ngẽ́ma 
nangegüxü̃. 13 Rü taxúetáma naxca̱x 
nüxü̃́ tataxe i norü canela rü togü i norü 
üexü̃wemüxü̃gü i paacaxü̃, rü 
pumarate̱xe i guruü̃ ixĩxü̃, rü togü i 
pumaragü i paacaxü̃, rü wĩũgü rü 
chixü̃gü, rü farinha i mexẽchixü̃, rü trigu 
i ngẽ́ma nangegüxü̃. Rü ngẽxgumarüü̃ ta 
ngẽ́ma nanagagü i wocagü, rü 
carnerugü, rü cowarugü, rü carrugü i 
cowaru itúchigüxü̃, rü duü̃xü̃gü i 
puracüruü̃gü. Rü ngẽmaãcü woo 
duü̃xẽgü rü ngẽ́ma tüxü̃ nagagü na 
tümamaã nataxegüxü̃ca̱x. 14 Rü ngẽma 
taxetanüxü̃, rü nhanagürügü tá nüxü̃ ja 
jima ĩãne: 
APOCARÍCHIU 18 
O Novo Testamento na língua ticuna do Brasil, 2da ed. ©2009, Liga Bíblica
653 
“Cuwa rü marü nataxuma i ngẽma ori 
i curü duü̃xü̃güarü me ixĩxü̃. Rü marü 
nataxuma i guxü̃ma i ngẽma meruü̃gü 
ga noxri cuxü̃́ jexmaxü̃, rü tagutáma 
wenaxãrü cuxü̃́ nangẽxma”, 
nhanagürügü tá. 15 Rü ngẽma 
taxetanüxü̃ i guxü̃ma i ngẽma origümaã 
rü ngẽma meruü̃gümaã taxegüxü̃ rü 
guma ĩãnegu nügü muãrü 
dĩẽruã̱xẽẽxü̃chigüxü̃, rü jaxü̃wa tátama 
nüxü̃ narüdaunü ja jima ĩãne, erü nüxü̃ 
namuü̃ẽ i ngẽma pocu i jima ĩãnexü̃ 
üpetüxü̃. Rü tá poraãcü norü 
ngechaü̃maã naxauxe. 16 Rü 
nhanagürügü tá: 
“Nangechaü̃tümüü̃ ja jima ĩãne ja 
taxü̃ne. Erü noxri rü nhama wüxi i nge i 
mexẽchixü̃ i naxchiru i dauxracharaxü̃ 
rü dauxcharaxü̃maã ãxchirucü i 
uirumaã rü nutagü ja mexẽchicümaã 
nga̱xãẽxcürüü̃ nixĩ. 17 Notürü ngürüãchi 
nagu̱x i guxü̃ma i ngẽma ĩãneãrü 
meruü̃gü”, nhanagürügü tá. Rü guxü̃ne 
ja wapurugüarü ãẽ̱xgacügü, rü guxü̃ma 
i norü duü̃xü̃gü ja jima wapuruwa 
puracüexü̃, rü guxü̃ma i duü̃xü̃gü ja 
jima wapurugu ĩxü̃, rü guxü̃ma i 
taxetanüxü̃gü i wapurugu jarüxĩĩü̃xü̃, rü 
jaxü̃wa tátama najachaxgütanüãchi, rü 
ngẽ́ma tá nüxü̃ narüdaunü. 18 Rü 
ngẽxguma nüxü̃ nadaugügu i norü 
caxixü̃ ja jima üxü ja jima ĩãne namaã 
ixaxü̃ne, rü tagaãcü tá nhanagürügü: 
“Nataxuma ja náĩ ja ĩãne ja daa ĩãne 
ja taxü̃nerüü̃ ixĩxü̃ne”, nhanagürügü. 
19 Rü norü ngechaü̃maã nügüétügu tá 
waixü̃mü nagünagügü, rü tá poraãcü 
naxauxe, rü tagaãcü nhanagürügü tá: 
“Nangechaü̃tümüü̃ ja jima ĩãne ja 
taxü̃ne. Rü noxri rü norü jemaxü̃gümaã 
nügü nimuãrü dĩẽruã̱xẽẽgü ga guxü̃ne 
ga wapurugüarü joragü. Notürü i 
nhu̱xma rü ngürüãchi wüxi i 
ngoragutama rü inajarüxo i guxü̃ma i 
ngẽma. 20 Notürü nhu̱xma na napocuxü̃ 
ja jima ĩãne, rü name nixĩ i petaãẽgü i 
pema i dauxü̃guxü̃ i naãnewa 
ngẽxmagüe, rü pema i Tupana pexü̃ 
imugüe, rü pema i Tupanaãrü orexü̃ 
ixugüe, rü guxãma i pema i Tupanaãrü 
duü̃xü̃gü ixĩgüe. Erü nhu̱xma na 
napocuxü̃ ja jima ĩãne, rü ngẽmaãcü 
Tupana pexü̃ naxütanü naxca̱x ga jema 
chixexü̃ ga pemaã naxügüxü̃ ga guma 
ĩãnecü̱̃ã̱x”, nhanagürügü. 21 Rü 
nhu̱xmachi wüxi ga Tupanaãrü orearü 
ngeruü̃ ga dauxü̃cü̱̃ã̱x rü nanangenagü 
ga wüxi ga nuta ga taxüchicü ga nhama 
ṯacüarü caruü̃rüü̃ ixĩcü. Rü jema orearü 
ngeruü̃ rü taxtü ga taxü̃gu nananha ga 
guma nuta ga taxüchicü, rü nhanagürü: 
“Ngẽxgumarüü̃ tá cuixĩ na 
icujarüxoxü̃ Pa Ĩãne ja taxü̃ne ja 
Babiróniã na tagutáma texé wena cuxü̃ 
nadauxü̃. 22 Rü tagutáma wena curü 
namagüwa texé nüxü̃ taxĩnü i 
paxetaruü̃gü i arpagü rü wowerugü rü 
cornetagü. Rü ngẽxgumarüü̃ ta cuwa 
nataxutáma i puracütanüxü̃gü i ṯacüwa 
puracüexü̃, rü tagutáma texé nüxü̃ 
taxĩnü na cuwa ínapuracüexü̃ i 
chawüarü caruü̃gü. 23 Rü marü tagutáma 
texé nüxü̃ tadau i cuwa i omü. Rü marü 
tagutáma texé nüxü̃ taxĩnü i 
ngĩgüchigaarü petagüarü cuxcuane. Rü 
ngẽmaãcü tá cumaã nangupetü woo ga 
noxri rü jema taxetanüxü̃ ga cuwa 
taxegüxü̃ rü guxü̃ma ga togü ga 
taxetanüxü̃ãrü jexera nixĩgü. Rü 
ngẽmaca̱x tá poraãcü cupocu nagagu ga 
APOCARÍCHIU 18 
O Novo Testamento na língua ticuna do Brasil, 2da ed. ©2009, Liga Bíblica
654 
jema chixexü̃ ga namaã 
cunawomüxẽẽxü̃ ga guxü̃ma ga togü ga 
nachiü̃ãnecü̱̃ã̱x ga duü̃xü̃gü”, 
nhanagürü. 24 Jerü guma ĩãnecü̱̃ã̱x ga 
duü̃xü̃gü nixĩ ga naḏaixü̃ rü 
inabaxẽẽgüxü̃ ga nagü ga Tupanaãrü 
orearü uruü̃gü rü jema duü̃xü̃gü ga 
Tupanaãrü ixĩgüxü̃ rü guxü̃ma ga 
duü̃xü̃gü ga nhama ga naãnegu 
Tupanaarü oregagu naḏaixü̃. 
 
19
  
1 Rü jemawena nüxü̃ chaxĩnü ga 
muxü̃ma ga duü̃xü̃güga ga 
dauxü̃guxü̃ ga naãnewa tagaãcü 
nhagüxü̃: 
“¡Ngĩxã Tupanaxü̃ ticua̱xüü̃gü! Erü 
nüma nixĩ i tüxü̃ namaxẽxẽẽxü̃. Rü nüma 
ja tórü Tupana nixĩ i guxü̃ãrü jexera 
namexẽchixü̃ rü naporaxü̃chixü̃. 2 Rü 
nüma rü aixcuma meãma nanangugü i 
guxü̃ma i duü̃xü̃güarü maxü̃, rü aixcuma 
tá nanapocue i ngẽma chixexü̃ ügüxü̃. 
Rü ngẽmaca̱x marü nanapocu ja jima 
ĩãne ja taxü̃ne ja chixene ja norü 
chixexü̃maã nachixexẽẽ́ne i guxü̃ma i 
nhama i naãnecü̱̃ã̱x i duü̃xü̃gü. Rü 
nhu̱xma i nüma ja Tupana rü norü 
duü̃xü̃gü ga guma ĩãnecü̱̃ã̱x ḏaixü̃xü̃ 
naxütanü”, nhanagürügü. 3 Rü 
nhu̱xmachi wenaxãrü nhanagürügü: 
“¡Ngĩxã Tupanaxü̃ ticua̱xüü̃gü! Erü 
jima üxüarü caxixü̃ ja jima ĩãne namaã 
ixaxü̃ne, rü tagutáma inajarüxo”, 
nhanagürügü. 4 Rü jema 24 ga 
ãẽ̱xgacügü rü jema ãgümücü ga 
dauxü̃cü̱̃ã̱x ga maxẽxü̃ rü jexma 
nanangücuchitanü, rü Tupana ja jema 
tochicaxü̃wa rütocüxü̃ nicua̱xüü̃gü. Rü 
nhanagürügü: 
“Rü ngẽmaãcü jiĩxü̃. ¡Rü ngĩxã nüxü̃ 
ticua̱xüü̃gü ja tórü Cori!” nhanagürügü. 
5 Rü nhu̱xmachi jema tochicaxü̃xü̃tawa 
inanaxũ ga wüxi ga naga ga nhaxü̃: 
“Name nixĩ i tórü Tupanaxü̃ 
peicua̱xüü̃gü i guxãma i pemax Pa 
Buxü̃gü rü Pa Jaxü̃güx i norü duü̃xü̃gü 
na peixĩgüxü̃ rü nüxü̃ na pemuü̃ẽxü̃”, 
nhaxü̃. 
 
Tupana Nane ga pecaduarü 
ütanüca̱x jucüarü 
ngĩgüarü petachiga 
6 Rü nhu̱xmachi nüxü̃ chaxĩnü ga ṯacü 
ga nhama muxũchixü̃ ga duü̃xü̃gü 
idexagüxü̃rüü̃ ixĩxü̃ ga nhama taxü̃ i 
cotüna i chuxchuxü̃rüü̃ ixĩxü̃ ga nhama 
poraãcü jaduruanexü̃rüü̃ ixĩxü̃ ga 
nhaxü̃: 
“¡Ngĩxã Tupanaxü̃ ticua̱xüü̃gü! Erü 
nüma ja tórü Cori ja Tupana ja guxü̃ãrü 
jexera poracü, rü marü ningucuchi na 
guxü̃maã inacuáxü̃. 7 ¡Rü ngĩxã tataãẽgü 
rü guxü̃ i tórü taãẽmaã nüxü̃ 
ticua̱xüü̃gü! Erü marü nawa nangu na 
ijangĩxü̃ ja jima Tupana Nane ga 
pecaduarü ütanüca̱x jucü. Rü ngẽma 
norü duü̃xü̃gü i nhama nama̱xrüü̃ 
ixĩgüxü̃ rü marü nügü ínimexẽẽgü. 8 Rü 
jima Tupana Nane rü ngẽma nüxü̃́ 
jaxõgüxü̃xü̃ namu na mexẽchixü̃ rü 
cómüxü̃ rü ij̱auracüüxü̃ i naxchirumaã 
na jaxãxchiruxü̃. Rü ngẽma naxchiru i 
mexẽchixü̃ rü ngẽma nixĩ i ngẽma 
duü̃xü̃güarü maxü̃ i mexü̃chiga”, 
nhanagürügü. 9 Rü nhu̱xmachi ga 
Tupanaãrü orearü ngeruü̃, rü 
nhanagürü choxü̃: 
“Chanaxwa̱xe i cunaxümatü i nhaã 
ore i cumaã tá nüxü̃ chixuxü̃: ‘Tataãẽgü 
ja jíxema tüxna naxuxe i norü ngĩgüarü 
petawa ja jima Tupana Nane ga 
APOCARÍCHIU 18 
,  
19 
O Novo Testamento na língua ticuna do Brasil, 2da ed. ©2009, Liga Bíblica
655 
pecaduarü ütanüca̱x jucü’ ”, nhanagürü. 
Rü nhu̱xmachi nhanagürü ta: 
“Ngẽma ore i cumaã nüxü̃ chixuxü̃, rü 
Tupanaãrü orexü̃chitama nixĩ”, 
nhanagürü. 10 Rü chama rü jema orearü 
ngeruü̃pe̱xegu chacaxã́pü̱xü na nüxü̃ 
chicua̱xüü̃xü̃ca̱x. Notürü ga nüma rü 
nhanagürü choxü̃: 
“¡Tãṹ i ngẽma cuxüxü̃! Erü chama rü 
ta Tupanaãrü duü̃xü̃ chixĩ, 
ngẽxgumarüü̃ i cuma rü cueneẽgü i 
Ngechuchuarü ore i aixcuma ixĩxü̃ 
ixõgüechaxü̃rüü̃ ta chixĩ. Rü name nixĩ i 
Tupanaxü̃ cuicua̱xüü̃”, nhanagürü. Erü 
ngẽma ore i Ngechuchuchiga ixĩxü̃, rü 
jematama ore nixĩ ga Tupanaãrü orearü 
uruü̃gü nüxü̃ ixugüexü̃ ga jexguma 
Tupanaãẽ i Üünexü̃ nawa idexagu. 
 
Guma Tupana Nane ga cowaru ga 
cómüxü̃ẽ́tügu tonagücüchiga 
11 Rü nhu̱xmachi nüxü̃ chadau ga 
dauxü̃guxü̃ ga naãne na jawãxnaxü̃. Rü 
jéma nango̱x ga wüxi ga cowaru ga 
cómüxü̃. Rü guma naẽ́tüwa rütocü rü 
Ixaixcumacü rü Aixcuma Janguxẽẽcü 
nixĩ i naẽ́ga. Rü nüma rü aixcuma 
guxü̃ma i duü̃xü̃güarü maxü̃xü̃ nacua̱x, 
rü aixcuma tá guxü̃ma i ngẽma chixexü̃ 
ügüxü̃maã nügü nadai rü tá nanapocue. 
12 Rü naxẽtügü, rü nhama üxüemarüü̃ 
nij̱auracüü. Rü naẽruwa rü namu ga 
norü nga̱xcueruü̃gü. Rü nacatügu 
naxümatü ga wüxi ga naẽ́ga ga 
nüxĩcatama nüxü̃ nacuáxü̃. 13 Rü wüxi 
ga naxchiru ga máxü̃ ga nagüwa táexü̃ 
nixĩ ga naxchiru. Rü naẽ́ga rü 
Tupanaãrü Ore nixĩ. 14 Rü nawe narüxĩ 
ga guxü̃ma ga norü churaragü ga 
dauxü̃cü̱̃ã̱x. Rü nümagü rü naxchiru ga 
imexẽchixü̃ rü cómüxü̃maã nixãxchiru. 
Rü cowarugü ga icómüxü̃ẽ́tügu naxĩ. 
15 Rü naã̱xwa najexma ga wüxi ga tara 
ga te̱xechixü̃ na jemamaã 
napíexẽẽãxü̃ca̱x i guxü̃ma i ngẽma 
duü̃xü̃gü i tama nüxü̃́ jaxõgüxü̃. Rü tá 
nüma nanaxwa̱xexü̃ãcüma ngẽma 
duü̃xü̃gümaã inacua̱x. Rü nüma rü tá 
poraãcü ngẽma duü̃xü̃gü i tama 
jaxõgüxü̃xü̃ napocu namaã i ngẽma 
pocu ja Tupana ja Guxü̃xü̃ 
Rüporamaẽcü norü numaã mexẽẽxü̃. Rü 
nhama uwagü i norü maĩ̱xruü̃wa 
ima̱ĩ̱xtüü̃xü̃rüü̃ tá nixĩ na napocueãxü̃. 
16 Rü naxchirugu rü naperemagu 
naxümatü ga wüxi ga naẽ́ga ga nhaxü̃: 
“Guxü̃ma i nachiü̃ãnegüarü 
ãẽ̱xgacügüarü Ãẽ̱xgacü, rü guxü̃ma i 
corigüarü Cori ixĩcü”, nhaxü̃. 17-18 Rü 
nhu̱xmachi nüxü̃ chadau ga wüxi ga 
Tupanaãrü orearü ngeruü̃ ga dauxü̃cü̱̃ã̱x 
ga üa̱xcügu chixü̃. Rü nüma rü tagaãcü 
nhanagürü nüxü̃ ga guxü̃ma ga 
ngurucugü ga jexma ixexexü̃tanüxü̃: 
“¡Nuã pexĩ rü pengutaque̱xegü naxca̱x 
i õna i taxü̃ i Tupana pexca̱x mexẽẽxü̃ 
na penangṍxü̃ca̱x i nachiü̃ãnegüarü 
ãẽ̱xgacügümachi, rü churaragüarü 
ãẽ̱xgacügümachi, rü jatügü i 
poraxü̃chixü̃machi, rü cowarugümachi, 
rü ngẽma cowaruétügu ĩxü̃ i 
duü̃xü̃gümachi, rü ngẽma duü̃xü̃gü i 
coriã̱xgüxü̃machi rü ngẽma ngearü 
coriã̱xgüxü̃machi rü ngẽma 
buxü̃gümachi rü ngẽma jaxü̃gümachi!” 
nhanagürü. 19 Rü nhu̱xmachi nüxü̃ 
chadau ga jema nüxĩraü̃xü̃ ga ṉg̱oxo rü 
guxü̃ma ga nachiü̃ãnegüarü ãẽ̱xgacügü 
ga norü churaragümaã jéma 
ngutaque̱xegüxü̃ na nügü naḏaixü̃ca̱x 
APOCARÍCHIU 19 
O Novo Testamento na língua ticuna do Brasil, 2da ed. ©2009, Liga Bíblica
656 
namaã ja jima cowaruétügu ĩxũcü rü 
norü churaragü. 20 Rü jema nüxĩraü̃xü̃ 
ga ṉg̱oxo rü nijaxu. Rü wüxigu namaã 
nijaxu ga jema to ga ṉg̱oxo ga orearü 
uruü̃neta ixĩxü̃ ga jema nüxĩraü̃xü̃ ga 
ṉg̱oxope̱xewa naxüxü̃ ga cua̱xruü̃gü ga 
duü̃xü̃gü tama nüxü̃ cuáxü̃ na 
naxügüãxü̃. Rü jema cua̱xruü̃gümaã nixĩ 
ga nawomüxẽẽãxü̃ ga jema duü̃xü̃gü ga 
nüxü̃ icua̱xüü̃güxü̃ ga naxchicüna̱xã ga 
jema nüxĩraü̃xü̃ ga ṉg̱oxo rü nügü 
ixãgüxü̃ na jema ṉg̱oxoégamaã na 
jaxüégagüxü̃. Rü jema nüxĩraü̃xü̃ ga 
ṉg̱oxo rü jema to ga ṉg̱oxo ga orearü 
uruü̃neta ixĩxü̃, rü wüxigu maxẽxü̃ma 
nawa nawoü̃ ja jima naxtaa ja üxümaã 
ij̱aurachiüne ja ẽzufremaã ixaxü̃ne. 21 Rü 
jema tara ga te̱xechixü̃ ga guma 
cowaruétüwa rütocüa̱xwa jexmaxü̃maã 
nanadai ga jema ṉg̱oxogüarü 
ngü̃xẽẽruü̃gü ga ãẽ̱xgacügü rü norü 
churaragü. Rü guxü̃ma ga ngurucugü, 
rü jemamachimaã nangãxcharaü̃gü. 
 
Chataná rü 1,000 ga taunecü nina̱ĩ̱x 
 
20
  
1 Rü jemawena nüxü̃ chadau ga 
wüxi ga Tupanaãrü orearü 
ngeruü̃ ga dauxü̃guxü̃ ga naãnewa 
írüxĩxü̃. Rü naxme̱xwa najexma ga jema 
ãxmaxü̃ i taxuguma ijacuáxü̃ãrü chawi 
rü nhu̱xmachi wüxi ga curẽti. 2 Rü jema 
Tupanaãrü orearü ngeruü̃ rü jema 
dragã́ũxü̃ nijaxu. Rü jematama dragã́ũ 
nixĩ ga jema nuxcümaxü̃xü̃ ga ãxtape ga 
ṉg̱oxo ga Chataná ixĩxü̃. Rü jema orearü 
ngeruü̃ rü 1,000 ga taunecügüca̱x 
najana̱ĩ̱x. 3 Rü jema orearü ngeruü̃ rü 
jema ãxmaxü̃ i taxuguma ijacuáxü̃gu 
najata̱xcuchi. Rü nhu̱xmachi jexma 
meãma nanawãxtaü̃ na nüma ga 
Chataná rü marü taguma wenaxãrü 
duü̃xü̃güxü̃ nawomüxẽẽxü̃ca̱x 
nhu̱xmatáta 1,000 ja taunecü ngẽxma 
jangeã. Rü ngẽxguma marü 
janguxẽẽãgu ja jima 1,000 ja taunecü, 
rü tá paxaxãchi najange̱x. 4 Rü 
nhu̱xmachi nüxü̃ chadau ga nhuxre ga 
tochicaxü̃gü. Rü jema tochicaxü̃wa 
tarütogü ga guxema Tupanaxü̃tawa 
najauxgüxe ga pora na duü̃xü̃güxü̃ 
ticagüxü̃ca̱x. Rü jexgumarüü̃ ta nüxü̃ 
chadau ga naãẽgü ga jema duü̃xü̃gü ga 
Ngechuchuarü orexü̃ na jaxugüxü̃ca̱x 
nadaü̃naãgüxü̃. Rü jema nixĩ ga 
duü̃xü̃gü ga meãma nüxü̃ ixugüxü̃ ga 
Tupanaãrü ore rü tama jema ṉg̱oxoxü̃ 
icua̱xüü̃güxü̃ rü bai ga jema 
ṉg̱oxochicüna̱xãxü̃ icua̱xüü̃güxü̃, rü 
tama nügü ixãgüxü̃ na nacatüwa rü 
e̱xna naxme̱xwa jema ṉg̱oxoégamaã 
jaxãẽ́gaxü̃. Rü nüxü̃ chadau ga wena na 
namaxẽxü̃, rü 1,000 ga taunecü 
Cristumaã wüxigu ãẽ̱xgacü nixĩgü. 5 Rü 
jemagü nixĩ ga nüxĩrama írüdagüxü̃. 
Notürü ga jema togü ga juexü̃ rü 
tãũxü̃táma namaxẽ nhu̱xmatáta jima 
1,000 ja taunecüguwena. 6 Rü tataãẽgü 
ja jíxema tüxira írüdagüxe erü 
Tupanaãrü duü̃xü̃gü tixĩgü. Rü ngẽma 
Tupanaãrü pocu rü marü tãũxü̃táma 
tümaca̱x nixĩ. Rü tá Tupanaãrü rü 
Cristuarü ngü̃xẽẽruü̃gü tixĩgü. Rü 1,000 
ja taunecü tá Cristumaã ãẽ̱xgacügü 
tixĩgü. 
 
Ṉg̱oxo i Chataná rü marü 
 
nagu najarüchixe 
7 Rü ngẽxguma marü nangupetügu ja 
jima 1,000 ja taunecü, rü Chataná rü tá 
ninge̱x i ngẽma ínapocuxü̃wa. 8 Rü 
APOCARÍCHIU 19 
,  
20 
O Novo Testamento na língua ticuna do Brasil, 2da ed. ©2009, Liga Bíblica
657 
nüma i Chataná rü tá ínaxũxũ na 
jawomüxẽẽãxü̃ca̱x i guxü̃ma i nhama i 
naãnecü̱̃ã̱x i duü̃xü̃gü rü Gogue rü 
Magogue na ngẽmagüxü̃ 
nangutaque̱xexẽẽxü̃ca̱x na Tupanaãrü 
duü̃xü̃gümaã nügü naḏaixü̃ca̱x. Rü 
ngẽma Chatanáãrü churaragü, rü nhama 
taxtü i taxü̃ãrü naxnecüchicute̱xerüü̃ tá 
namuxũchi. 9 Rü ngẽmaãcü i Chatanáãrü 
churaragü rü tá nhama i naãneãrü tagu 
ninguuchi. Rü tá Tupanaãrü duü̃xü̃güxü̃ 
rü jima ĩãne ja Tupana nüxü̃ 
ngechaxü̃ne ja Jerucharéü̃xü̃ 
ínachoeguãchi. Notürü Tupana rü 
dauxü̃wa tá nanajixẽẽ ja üxü, rü 
jimamaã tá nixae i guxü̃ma i ngẽma 
norü uwanügü. 10 Rü ngẽma ṉg̱oxo i 
ngẽma duü̃xü̃güxü̃ womüxẽẽxü̃, rü 
nawa tá natáe ja jima naxtaa ja üxümaã 
ij̱aurachiüne ja ẽzufremaã ixaxü̃ne. Rü 
jima nixĩ ja naxtaa ga marü nawa 
nawoü̃ne ga jema nüxĩraü̃xü̃ ga ṉg̱oxo 
rü jema to ga ṉg̱oxo ga orearü uruü̃neta 
ixĩxü̃. Rü jima naxtaawa tá nixĩ i 
guxü̃gutáma ngunecü rü chütacü ngúxü̃ 
jangegüxü̃. 
 
Ngẽma taxü̃ i tochicaxü̃ i 
cómüxü̃wa rütocüpe̱xewa 
 
nangugü i duü̃xü̃gü 
11 Rü nhu̱xmachi nüxü̃ chadau ga wüxi 
ga taxü̃ ga tochicaxü̃ ga cómüxü̃, rü 
nüxü̃ chadau ga guma nawa rütocü. Rü 
gumachaxwa nibuxmü ga nhama ga 
naãne rü guxü̃ma ga dauxü̃wa nüxü̃ 
idauxü̃, rü inajarütauxe. 12 Rü nüxü̃ 
chadau ga jema juexü̃ ga jaexü̃ rü buexü̃ 
ga Tupanape̱xegu chigüxü̃. Rü ningena 
ga poperagü. Rü jexgumarüü̃ ta ningena 
ga jema Tupanaãrü popera i nagu 
jawügüxü̃ i ngẽma duü̃xü̃gü i nüxü̃́ 
nangẽxmaxü̃ i maxü̃ i taguma gúxü̃. Rü 
jema juexü̃ rü jexgumarüü̃ ga nhuxãcü 
na namaxẽxü̃ ga wüxichigü rü 
jexgumarüü̃ ga nhuxãcü na jema 
poperawa inaxümatüxü̃rüü̃ãcüma 
Tupana namaã nüxü̃ nixu na ngextá tá 
naxĩxü̃. 13 Rü jema juexü̃ ga taxtü ga 
taxü̃wa jexmagüxü̃ rü wenaxãrü 
ínarüdagü. Rü jema juexü̃ ga tauquewa 
jexmagüxü̃ rü wenaxãrü ínarüdagü. Rü 
jemaãcü ínarüdagü ga guxü̃ma ga 
duü̃xü̃gü ga juexü̃. Rü guxü̃ma ga jema 
juexü̃ rü Tupana nüxna nicachigü rü 
jexgumarüü̃ ga nhuxãcü na namaxẽxü̃ 
ga wüxichigü rü namaã nüxü̃ nixu na 
ngextá tá naxĩxü̃. 14 Rü jemawena rü 
guma naxtaa ga üxümaã ij̱aurachiünewa 
nawoü̃ ga ju guxü̃ma ga norü poramaã. 
Rü guma naxtaa ga üxümaã 
ij̱aurachiüne, rü ngẽma nixĩ i pocu i 
taguma ijacuáxü̃ i tümaca̱x ixĩxü̃ ja 
jíxema tama Tupanaãrü duü̃xü̃gü 
ixĩgüxe. 15 Rü guma naxtaa ga üxümaã 
ij̱aurachiünewa tawoü̃ ga guxema 
ingeégaxe nawa i ngẽma Tupanaãrü 
popera i nagu tiwügüxü̃ ja jíxema tüxü̃́ 
nangẽxmaxẽ i maxü̃ i taguma gúxü̃. 
 
Ngexwacaxü̃xü̃ i nhama i naãne rü 
guxü̃ma i dauxü̃wa ngẽxmaxü̃ 
 
21
  
1 Rü jemawena nüxü̃ chadau na 
najexwacaxü̃xü̃ ga nhama ga 
naãne rü guxü̃ma ga ṯacü ga dauxü̃wa 
jexmagüxü̃. Jerü jema nüxĩra 
jexmagüxü̃ rü marü nangupetü, rü jema 
taxü̃ ga taxtü rü marü nataxuma. 2 Rü 
nüxü̃ chadau ga guma ĩãne ga mexü̃ne 
ga Jerucharéü̃ ga jexwacaxü̃ne ga 
dauxü̃guxü̃ ga naãnewa Tupanaxü̃tawa 
APOCARÍCHIU 20 
,  
21 
O Novo Testamento na língua ticuna do Brasil, 2da ed. ©2009, Liga Bíblica
658 
írüxĩxü̃ne ga guxü̃wama mexẽchine 
nhama wüxi i pacü i ngẽxguma 
ijangĩxgu rü ngĩteca̱x ngĩgü 
mexẽẽ̱xcürüü̃ ixĩxü̃ne. 3 Rü nüxü̃ 
chaxĩnü ga wüxi ga naga ga jema 
tochicaxü̃wa inaxũxü̃ ga tagaãcü nhaxü̃: 
“Tupana rü duü̃xü̃gütanüwa namaxü̃ i 
nhu̱xmax. Rü natanüwa tá namaxẽcha. 
Rü nümagü rü norü duü̃xü̃gü tá nixĩgü. 
Rü nüma ja Tupana rü natanüwa tá 
nangẽxmaẽcha, na guxü̃guma norü 
Tupana jiĩxü̃ca̱x. 4 Rü nüma tá ínanapi i 
naxü̃chiüetü i guxü̃ma i ngẽma 
duü̃xü̃gü. Rü marü tãũxü̃táma texé taju, 
rü texé tümaãrü ngechaü̃maã taxaxu, rü 
texé ngúxü̃ tingegü. Erü guxü̃ma i 
ngẽma ngúxü̃ rü marü inajarüxo”, 
nhanagürü. 5 Rü guma jema 
tochicaxü̃wa rütocü rü nhanagürü: 
“Dücax, chama rü 
chanangexwacaxü̃xẽẽ i guxü̃ma i ṯacü i 
ngẽxmaxü̃”, nhanagürü. Rü nhu̱xmachi 
nhanagürü ta: 
“¡Naxümatü i nhaã ore! Erü nhaã ore 
rü aixcuma nixĩ, rü nhaã nixĩ i ore i 
mexü̃ na jaxõxü̃”, nhanagürü. 6 Rü 
jemawena rü nhanagürü choxü̃: 
“Nhu̱xma rü marü ningu i guxü̃ma. Rü 
chawa nixĩ ga inaxügüxü̃ ga guxü̃ma, rü 
nataxuma i ṯacü i chorü jexera 
ngẽxmaẽchaxü̃. Rü jíxema iṯawaxe, rü 
chama rü tá nangetanüãcüma tüxü̃ 
chaxaxẽẽmare nawa i ngẽma dexá i 
maxẽẽruü̃. 7 Rü jíxema nüxü̃ 
rüporamaẽgüxe i chixexü̃, rü tá 
tanajauxgü i guxü̃ma i ngẽma mexü̃gü i 
nüxü̃ chixuxü̃. Rü chama rü tá tümaãrü 
Tupana chixĩ, rü tüma i chauxacügü. 
8 Notürü ngẽma muü̃ẽxü̃ i nüxü̃ rüxoexü̃ 
na chawe naxĩxü̃, rü nawa tá nawoü̃ ja 
jima naxtaa ja üxümaã ij̱aurachiüne ja 
ẽzufremaã ixaxü̃ne. Rü ngẽxgumarüü̃ ta 
i ngẽma tama jaxõgüxü̃, rü ngẽma 
chixexü̃ ügüxü̃, rü ngẽma máẽtagüxü̃, rü 
ngẽma naĩ i ngemaã ipexü̃, rü ngẽma 
ijuüxü̃ rü ngṍxwa̱xegüxü̃, rü ngẽma 
tupananetachicüna̱xãxü̃ icua̱xüü̃güxü̃, 
rü ngẽma idorata̱a̱xgüxü̃, rü nawa tá 
nawoü̃ ja jima naxtaa ja üxümaã 
ij̱aurachiüne ja ẽzufremaã ixaxü̃ne. Rü 
ngẽma nixĩ i pocu i taguma ijacuáxü̃ i 
nüxü̃ ínaṉg̱uxẽẽxü̃ i ngẽma tama 
jaxõgüãcüma juexü̃”, nhanagürü. 
 
Jexwacaxü̃ne ga Jerucharéü̃chiga 
9 Rü jema 7 ga orearü ngeruü̃gü ga 
nüxü̃́ jexmagüxü̃ ga 7 ga tazagü ga jema 
7 ga pocuruü̃maã ixããcuxü̃, rü 
jematanüwa rü wüxi ga orearü ngeruü̃ 
rü chauxca̱x nixũ, rü nhanagürü choxü̃: 
“¡Nuã naxũ! Rü tá cuxü̃ nüxü̃ 
chadauxẽẽ i ngẽma jaxõgüxü̃ i nhama 
nama̱xrüü̃ tá ixĩgüxü̃ ja jima Tupana 
Nane ga pecaduarü ütanüca̱x jucü”, 
nhanagürü. 10 Rü jexguma jemaãcü 
Tupanaãẽ i Üünexü̃ choxü̃ ngo̱xetüxẽẽgu, 
rü jema orearü ngeruü̃ rü wüxi ga 
ma̱xpǘne ga taxü̃newa choxü̃ naga. Rü 
choxü̃ nüxü̃ nadauxẽẽ ga guma ĩãne ja 
üünene ga Jerucharéü̃ ga dauxü̃guxü̃ ga 
naãnewa Tupanaxü̃tawa írüxĩxü̃ne. 11 Rü 
guma ĩãne rü Tupanaãrü j̱auracüüxü̃maã 
nangóone. Rü jema norü j̱auracüüxü̃ ga 
guma ĩãne rü nhama wüxi ja nuta ja 
mexẽchicürüü̃ nixĩ. Rü nhama nuta ja 
jasperüü̃ nixĩ na jachipetüxü̃. 12 Rü guma 
ĩãne rü guxü̃wama ínapoxegu. Rü 
nataxüchi rü namáchanexü̃chi ga jema 
norü poxeguxü̃. Rü jema norü poxeguxü̃ 
rü nüxü̃́ najexma ga 12 ga norü ĩã̱x. Rü 
APOCARÍCHIU 21 
O Novo Testamento na língua ticuna do Brasil, 2da ed. ©2009, Liga Bíblica
659 
wüxichigü ga jema ĩã̱xwa najexma ga 
wüxi ga Tupanaãrü orearü ngeruü̃. Rü 
wüxichigü ga jema ĩã̱xwa nango̱xéga ga 
wüxichigü ga jema 12 ga Jacú nane ga 
Judéugü nawa ne daxü̃. 13 Rü tamaẽ̱xpü̱x 
ga norü ĩã̱x rü nape̱xewaama najexma, rü 
jema to ga tamaẽ̱xpü̱x rü norü 
ṯoxwecüwawa najexma, rü jema to ga 
tamaẽ̱xpü̱x rü norü tügünecüwawa 
najexma, rü jema to ga tamaẽ̱xpü̱x rü 
naweama najexma. 14 Rü guma ĩãneãrü 
poxeguxü̃, rü 12 ga nuta ga 
taxüchicüétüwa inaxügü. Rü wüxichigü 
ga guma nutagüwa nango̱xéga ga 
wüxichigü ga norü ngúexü̃gü ga guma 
Tupana Nane ga pecaduarü ütanüca̱x 
jucü. 15 Rü jema orearü ngeruü̃ ga 
chamaã idexaxü̃, rü nüxü̃́ najexma ga 
wüxi ga norü ngugüxü̃ ga 
uirumena̱xãnaxca̱x na jemamaã 
nangugüãxü̃ca̱x ga guma ĩãne, rü norü 
ĩã̱xgü, rü norü poxeguxü̃gü. 16 Rü guma 
ĩãne rü nawüxigumare ga guxü̃cüwawa. 
Rü norü ma̱x rü nawüxigumare namaã 
ga norü tatachinü. Rü jema orearü 
ngeruü̃ rü jema uirumena̱xãmaã 
nanangugü ga guma ĩãne. Rü 2,200 
quirúmetru nixĩ ga norü ma̱x. Rü 
jexgumarüü̃ ta 2,200 quirúmetru nixĩ ga 
norü tatachinü. Rü 2,200 quirúmetru ta 
nixĩ ga norü máchane. 17 Rü jemawena rü 
inanangu ga jema norü poxeguxü̃ ga 
guma ĩãne. Rü 65 metru nixĩ ga norü 
máchane. Rü jemaãcü duü̃xü̃güarü 
ngugüxü̃maã nanangugü. 18 Rü jema norü 
poxeguxü̃ ga guma ĩãne, rü nuta ga 
mexẽchicü ga jaspenaxca̱x nixĩ. Rü 
nümatama ga guma ĩãne rü uirunaxca̱x 
nixĩ. Rü nhama woruarüü̃ nij̱auracüü. 
19 Rü guma nutagü ga itacü ga norü 
poxeguxü̃para ixĩgücü, rü nagúxü̃raü̃cü 
ga nuta ga imexẽchicümaã nanga̱xãẽ. Rü 
guma nüxĩraü̃cü ga napara rü nuta ga 
jaspemaã nanga̱xãẽ. Rü guma norü taxre 
ga napara rü nuta ga safiramaã 
nanga̱xãẽ. Rü guma norü tamaẽ̱xpü̱x ga 
napara rü nuta ga cauchedóniãmaã 
nanga̱xãẽ. Rü guma norü ãgümücü ga 
napara rü nuta ga esmeráudamaã 
nanga̱xãẽ. 20 Rü guma norü wüxime̱ẽ̱xpü̱x 
ga napara rü nuta ga sardóniũmaã 
nanga̱xãẽ. Rü guma norü 6 ga napara rü 
nuta ga sárdiumaã nanga̱xãẽ. Rü guma 
norü 7 ga napara rü nuta ga crisólitumaã 
nanga̱xãẽ. Rü guma norü 8 ga napara rü 
nuta ga berilumaã nanga̱xãẽ. Rü guma 
norü 9 ga napara rü nuta ga 
topáchiumaã nanga̱xãẽ. Rü guma norü 
10 ga napara rü nuta ga crisoprásamaã 
nanga̱xãẽ. Rü guma norü 11 ga napara rü 
nuta ga jachĩ́tumaã nanga̱xãẽ. Rü guma 
norü 12 ga napara rü nuta ga 
ametístamaã nanga̱xãẽ. 21 Rü jema 12 ga 
norü ĩã̱x ga guma ĩãneãrü poxeguxü̃ rü 
pérulanaxca̱x nixĩ. Rü wüxichigü ga jema 
ĩã̱x rü wüxitama ga pérula nixĩ. Rü jema 
norü nama ga guma ĩãneãrü ngãxü̃wa 
dapetüxü̃, rü uiruxicanaxca̱x nixĩ. Rü 
nhama woruarüü̃ nij̱auracüü. 22 Rü guma 
ĩãnewa rü taxúnema ga 
ngutaque̱xepataxü̃ ga ngextá Tupanaxü̃ 
nawa jacua̱xüü̃günexü̃ chadau, jerü 
nümatama ga Tupana ja poracü rü Nane 
ga pecaduarü ütanüca̱x jucü rü jéma 
najexma na duü̃xü̃gü nüxü̃ 
icua̱xüü̃güxü̃ca̱x. 23 Rü jima ĩãne rü 
taxuü̃ca̱xma üa̱xcü rü tawemacü nüxü̃ 
nabaxi, erü Tupanaãrü ngóonexü̃tama 
nixĩ i nangóonexẽẽxü̃. Rü jima Tupana 
Nane ga pecaduarü ütanüca̱x jucü nixĩ ja 
APOCARÍCHIU 21 
O Novo Testamento na língua ticuna do Brasil, 2da ed. ©2009, Liga Bíblica
660 
norü omü ixĩcü. 24 Rü ngẽma Tupanaãrü 
ngóonexü̃ i jima ĩãnexü̃ ngóonexẽẽxü̃ tá 
nixĩ i nangóonexẽẽxü̃ naxca̱x i guxü̃ma i 
nhama i naãnecü̱̃ã̱x i duü̃xü̃gü. Rü ngẽ́ma 
tá nangugü i guxü̃ma i nachiü̃ãnegüarü 
ãẽ̱xgacügü i jaxõgüxü̃ rü tá Tupanana 
najana i norü mexü̃gü. 25 Rü norü ĩã̱xgü 
rü tagutáma narüwãxtagü erü ngẽ́ma rü 
guxü̃guma nangune rü taguma nachüta. 
26 Rü ngẽ́ma tá nanana i guxü̃ma i nhama 
i naãneãrü mexü̃gü. 27 Notürü tagutáma 
ngẽxma naxücu i ṯacü i Tupanape̱xewa 
chixexü̃, rü bai ja texé ja chixexü̃ ǘxe rü 
e̱xna idorata̱xáxe. Rü jíxema Tupana 
Nane ga pecaduarü ütanüca̱x jucüarü 
poperawa ngo̱xégagüxexicatátama tixĩgü 
ja ngẽxma chocuxe. 
 
22
  
1 Rü nhu̱xmachi ga jema orearü 
ngeruü̃ rü choxü̃ nüxü̃ nadauxẽẽ 
ga wüxi ga natü ga metacüchiüxü̃ rü 
ichipetüchiüxü̃ ga dexá ga maxẽẽruü̃. Rü 
jema tochicaxü̃ ga nawa natogüxü̃ ga 
Tupana rü Nane ga pecaduarü ütanüca̱x 
jucü, rü nawa nixĩ ga ne nadaxü̃ ga jema 
natü. 2 Rü guma ĩãneãrü ngãxü̃wa 
dapetüxü̃ ga namaarü ngãxü̃gu nida ga 
jema natü. Rü norü guxü̃cutüwa 
narüxügü ga naĩgü ga maxẽẽruü̃. Rü 
jema naĩgü rü wüxicanatama naxo ga 
wüxichigü ga tawemacügu rü jemaãcü 
12 e̱xpü̱xcüna naxo ga wüxi ga 
taunecügu. Rü naãtügü ga jema naĩgü, rü 
guxü̃ i nachiü̃ãnecü̱̃ã̱x i duü̃xü̃gü i 
jaxõgüxü̃ãrü taãẽxẽẽruü̃ nixĩ. 3 Rü ngẽ́ma 
rü nataxutáma i ṯacü i Tupana chixexü̃ 
namaã naxuxuchixü̃. Rü jima ĩãnewa tá 
nangẽxma i norü tochicaxü̃ ja Tupana rü 
Nane ga pecaduarü ütanüca̱x jucü. Rü 
norü duü̃xü̃gü rü tá nüxü̃ nicua̱xüü̃gü. 
4 Rü ngẽma norü duü̃xü̃gü rü tá 
nachametüxüchixü̃ nadaugü, rü tá 
naẽ́gamaã nixãẽ́gacatü. 5 Rü ngẽ́ma rü 
tagutáma nachüta. Rü ngẽma norü 
duü̃xü̃gü, rü taxuü̃ca̱xtáma nanaxwa̱xe i 
daparina rü e̱xna üa̱xcü na 
nangóonexü̃ca̱x. Erü nümatama ja tórü 
Cori ja Tupana rü tá nüxü̃ nabaxi. Rü 
nümagü i ngẽma duü̃xü̃gü rü 
guxü̃gutáma wüxigu Tupanamaã 
ãẽ̱xgacügü nixĩgüecha. 
 
Marü ningaica na wena núma 
naxũxü̃ ja Ngechuchu ja Cristu 
6 Rü nhu̱xmachi ga jema Tupanaãrü 
orearü ngeruü̃ rü nhanagürü choxü̃: 
“Nhaã ore rü aixcuma ixĩxü̃ nixĩ, rü 
nhaã nixĩ i ore i mexü̃ na jaxõxü̃. Rü 
nüma ja tórü Cori ja Tupana ga nuxcüma 
norü orearü uruü̃gümaã nüxü̃ ixucü ga 
ṯacü tá na ngupetüxü̃, rü nümatama nixĩ 
i nhu̱xma inamuãxü̃ i norü orearü 
ngeruü̃ i dauxü̃cü̱̃ã̱x na norü duü̃xü̃güxü̃ 
nüxü̃ nadauxẽẽxü̃ca̱x na ṯacü tá paxa 
nangupetüxü̃”, nhanagürü. 7 Rü nüma ja 
tórü Cori ja Ngechuchu rü nhanagürü: 
“Paxa tá íchangu. Rü tataãẽ ja jíxema 
naga ĩnüxẽ i ngẽma Tupanaãrü ore i 
nhaã poperagu ümatüxü̃”, nhanagürü. 
8 Rü chamatama i Juã́ũ rü nüxü̃ chaxĩnü 
rü nüxü̃ chadau i guxü̃ma i ngẽma nüxü̃ 
chixuxü̃. Rü jemaxü̃ chaxĩnüguwena rü 
nüxü̃ chada̱xguwena, rü jema orearü 
ngeruü̃ ga jemaxü̃ choxü̃ 
dauxẽẽxü̃pe̱xegu chacaxã́pü̱xü na nüxü̃ 
chicua̱xüü̃xü̃ca̱x. 9 Notürü ga nüma rü 
nhanagürü choxü̃: 
“¡Tãṹ i ngẽma cuxüxü̃! Erü chama rü 
ta Tupanaãrü duü̃xü̃ chixĩ, 
ngẽxgumarüü̃ i cuma rü cueneẽgü i 
Tupanaãrü orexü̃ ixugüxü̃ rü ngẽma 
APOCARÍCHIU 21 
,  
22 
O Novo Testamento na língua ticuna do Brasil, 2da ed. ©2009, Liga Bíblica
661 
duü̃xü̃gü i naga ĩnüẽxü̃ i ngẽma ore i 
nhaã poperagu ümatüxü̃. Rü name nixĩ i 
Tupanaxü̃ cuicua̱xüü̃”, nhanagürü. 10 Rü 
nhanagürü ta choxü̃: 
“Tama name na icujacúxü̃ i ngẽma 
Tupanaãrü ore i nhaã poperagu 
ümatüxü̃, erü marü ningaica na janguxü̃ 
i ngẽma ore. 11 Notürü ngẽma chixexü̃ 
ügüxü̃, rü chixexü̃ tá naxügüecha. Rü 
ngẽma Tupanape̱xewa chixri maxẽxü̃, 
rü chixri tá namaxẽẽcha. Notürü jíxema 
mexü̃ ügüxe, rü name nixĩ na mexü̃ 
taxügüechaxü̃. Rü jíxema 
Tupanape̱xewa ixüünexẽ, rü name nixĩ 
na Tupanape̱xewa tixüüneẽchaxü̃”, 
nhanagürü. 12 Rü nhanagürü ga 
Ngechuchu: 
“Dücax, paxa tá íchangu namaã i 
ngẽma ãmare i wüxichigüna tá chaxãxü̃ 
ngẽxgumarüü̃ na nhuxãcü tanaxüxü̃ i 
tümax. 13 Chama nixĩ i norü ügü i 
guxü̃ma, rü chawa nixĩ i jacuáxü̃ erü 
nataxuma i ṯacü i chaweama üxü̃. 14 Rü 
tataãẽgü ja guxãma ja jíxema jima 
pecaduarü ütanüca̱x jucügüwa tügü 
ijauxgüchiruxe na Tupanape̱xewa 
timexü̃ca̱x na jima ĩãneãrü ĩã̱xwa 
tichocuxü̃ca̱x rü nüxü̃ tangõ̱xnetagüxü̃ca̱x 
i ngẽma norü o i ngẽma naĩ i maxẽẽruü̃. 
15 Notürü tãũxü̃táma jima ĩãnewa nichocu 
i ngẽma tama jaxõgüxü̃, rü ngẽma ijuüxü̃ 
rü ngṍxwa̱xegüxü̃, rü ngẽma naĩ i 
ngemaã ipegüxü̃, rü ngẽma máẽtagüxü̃, 
rü ngẽma tupananetachicüna̱xãxü̃ 
icua̱xüü̃güxü̃. Rü ngẽxgumarüü̃ ta i 
ngẽma idorata̱a̱xgüxü̃ i norü me ixĩxü̃ na 
togüxü̃ nawomüxẽẽgüxü̃, rü tãũxü̃táma 
nawa nichocu ja jima ĩãne. 16 Rü chama i 
Ngechuchu, rü guxãma i pema i 
jaxõgüxü̃tanüwa chanamu i chorü orearü 
ngeruü̃ na pemaã nüxü̃ jaxuxü̃ca̱x i 
guxü̃ma i ngẽma chorü ore. Rü chama 
nixĩ i Dawítaa chiĩxü̃. Rü chama nixĩ ja 
jima woramacuri ja pa̱xmama poraãcü 
nangóonexẽẽcürüü̃ chiĩxü̃”, nhanagürü. 
17 Rü Tupanaãẽ i Üünexü̃ rü guxü̃ma i 
jaxõgüxü̃, rü Ngechuchuxü̃ nhanagürügü: 
“¡Nuã naxũ!” nhanagürügü. Rü jíxema 
nüxü̃ ĩnüxẽ i nhaã ore, rü: 
“¡Nuã naxũ!” nhatagügü. Rü jíxema 
iṯawáxe rü tüxü̃́ nachixégaxe, rü name 
nixĩ i nuã taxũ rü tüxü̃́ nangetanüãcüma 
nawa taxaxe i ngẽma dexá i maxẽẽruü̃. 
18 Rü guxãma ja jíxema irüxĩnüẽxẽ i 
nhaã Tupanaãrü ore i nhaã poperagu 
ümatüxü̃, rü tümamaã nüxü̃ chixu rü 
ngẽxguma chi texé íjatóxẽẽgu i ngẽma 
Tupanaãrü ore i nhaã poperagu 
ümatüxü̃, rü Tupana rü tá tümaca̱x 
nanajexeraxẽẽ i ngẽma pocuruü̃gü i 
nhaã poperawa nachiga naxümatüxü̃. 
19 Rü ngẽxguma chi texé nüxü̃ üpetügu i 
wüxitama i nhaã Tupanaãrü ore i nhaã 
poperagu ümatüxü̃, rü Tupana rü 
tãũxü̃táma tüxü̃ nüxü̃ nango̱xnetaxẽẽ i 
ngẽma norü o i ngẽma naĩ i maxẽẽruü̃ i 
nhaã poperawa nachiga naxümatüxü̃. 
Rü ngẽxgumarüü̃ tá ta tãũxü̃táma tüxü̃ 
nimucuchi nawa ja jima ĩãne ja üünene 
i nhaã poperawa nachiga naxümatüne. 
20 Rü jima nüxü̃ ixucü i nhaã ore, rü 
nhanagürü: 
“Ngẽmáãcü, paxa tá íchangu”, 
nhanagürü. Rü ngẽmaãcü jiĩxü̃. Rü 
chama i Juã́ũ rü nhacharügü: 
“¡Nuã naxũ Pa Cori ja Ngechuchu!” 
nhacharügü. 21 Rü chanaxwa̱xe i tórü 
Cori ja Ngechuchu ja Cristu poraãcü 
pexü̃ narüngü̃xẽẽ i guxãma i pemax. Rü 
ngẽmaãcü jiĩxü̃.  
APOCARÍCHIU 22 
O Novo Testamento na língua ticuna do Brasil, 2da ed. ©2009, Liga Bíblica
